Pujutan augmatin
Niime betek ajuinamuji batsatui.
Betekmamtin
Nguka mamikjamu kuntin kuitamkatin etejamu.
Takau aidau
Ajak ajakmatai.
Takau aidau
Diita anentaimas diin aidau wajuk ajakmamaita nunan.
Yumi
Yumi
betek
betekchau
Afiche
Afiche
Chichama buke
Dakumkamu
Ausatin agagbau
Ujajatbau
Jacob Esamat Shuwi
Julio Tsamajain Esamat Gladys Lirio Jintash Eusebio Antuash Jempets
Roxana Correa Morales
Uchi papijam aidau:
Juju papiya juka aminui unuimaku takastin
Ame augkum dekattame nuwigtush shiig awatamkattawai augmaunum agamunmashkam amina chichamjumin yaweakas unuimamainun iwaintugmau asamtai
Bakichik takastinuk batsatkamunum takatai aina nujai achiniajui, juka takatnum utugchat nagkaema nunash antiawai nuniak atumin juju baki bakichik takastin tawa nunu umiktinun apugtugmawai
Baki bakichik takat awai atum batsatkamunum atsumamu puyatjusa wamak umimain, papijum takakum dekas shiig dekattame, iina chichame chichat, augmatkum, agakum, iina chichamesh eme anentsa diyakum wakejusa chichat anentai jukittajume
Juju papi agagmauwa nuwiya baki bakichik takat aina nunu takasa emakum amesh unuimagtatme nunu awaksa diyakum shiig umiktatme
Unuimatan Pamukji Dirección de Educación Intercultural Bilingüe , juju papiya juna unuimatjin aan ekes shiig utujimkas chichatan takasti tusa amawai
Iwainamu
Iina nugke puyatjusa kuitamau
Dakumkámu disjúm iníibau aidau ámina kumpágmejai aiktájum
¿Dakumkámunmash yaa waínme
¿Wají ajak áidaun juwínawa yuwatasajásh
¿Yáa aídau uyúmainawa juwámunash
¿Batsátkamunum yutai kúgku, tsúntsu, majúsh nuwigtú weék, tsémpun áina dúsha wajínmak yaíjatua
¿Júsha dekámkayum
Awajúni yutaijík áinawai weék, nuwigtú majúsh, tsúntsu, kúgku, punúk nunú juúka yutáyai íi wakégamu inagká, jiyá, paínka, nuwigtú yugkuná, tíkich udú yutai aídauk, éte teéji, máya, tsámpun, iyashnúm kuáshat yaíjatu asámtai éme anentsa ditáyai íi batsátkamunmag
Utúgchat wainmau
Batsátkamunum yutaí aídau juwaámuk bakíchik takát ímanai, Núgkui aúgmatsamu áugku dekáttaji yujúmak wajúk wantinkauwaita nunú, nuwigtú íkam íman yutaí aídau sukágta dúsha wajúk kuitamainaita nunú
Unuimágtin ápugmau
Áugmattsamu agágmau áugkum mamikjáta chícham wajúku nimtin ainawa nunú, nuniakum iniimau kampatum akanjamuwa nuwiya aiktá
Eke agagmau ausattakum iniimau papigmin aikta
¿Wágka agágmaunash aúsattaja
¿Agágmau nimésh wajúkuita
¿Dakumkámush wajína pachísag iwaínawa
¿Wágkag agágbaukita
Ipájame aúgmatmau aúsami:
Nugkui mamajai augmatmau
Augku pujusa
Tákamtak aujút aúsata agágmau
Awágkim aúsata chícham iwaínakam
Tsentsaktá túu takát pégkejan aúgmatbaush iwaínawa nunú
Chícham kákajus antúmainchau aídau tsentsaktá núnikam egaká dekáata wajínkug táwa nunú
Nugkui mamajai augmatmau
Yaunchúk múuntak nujantaí jínuinak, wawá sakutín bukunás iwasá batsamá ájaku tuajame
Bakichík Múun ikám wawá sakutín egák wégak, nuwén jegá apúkiu
Nuwáshkam yumaínun egaktájai tusa jinkiú, entsánum jegá aínti wégau, nunikmá tagkuíp jakejá minittaman wainák, yáki ajékeawa tusa aínti wégau
Jegáttak antúku pampáamun
núnik diipás anútuk Núgkui yujúmkan nijaínak batsátun wainák jegajuáu, núnik, segáu: Nujantái waítiaji, yujúmak ajamjústa, waít aneasam tiu
Tama, Núgkui ayák: ꟷamáschattajai, íshkam nugká yujáktasa wakégaji
Dekás mína nawánjun amastájai, shiig kuitámkam unuimákti
Átsumakmek segatá, umigtámkattawai tiu
Tusa susáu nawánjin
Nuwáshkam uchí júki wakétkiu jeen; jegának kaúnkai epeká apúsau úchi unuimákti tusa
Nijamánch, ája, yutaí aídau uminkáti tusa segáu Nugkuí uchijín, ayú tusa imátiksag umíau segágmunak
Ajánum núwak aíshijai wégak, uchijín, Núgkui waítkasaipajum tusa apúkiu, uchíshkam takamín asag, Nugkuín segáidau kúntin waínchatai untsuktá dismí tusa, nunáshkam imátiksag umíau
ꟷÍwanch untsuktá wajúkukita dismí ꟷtusa segaínau,ꟷtáma, íwanchik wámak wakéttsa, ꟷtusa ujakú
Támashkam, ishámkashtatji tusa waítkaidau ayú tusa, iwánchin untsukám, jegá akíjuau
Úchi aídauk, sapígmainak bútuinau núniak awágkita tusa segaínau
Áwagkeau tújash dúkap atsuk ataktú wáketu
Bakíchik úchi sapígmak, Awágkita tajamjáma tusa yukún júki jiin yukujau
Dútikam Núgkui sénchi búutu
Ajánmak, ájak aídauk yúchatai najánekaju, núnitai múuntak Nugkuí tutít awágmainawai tusa tupikáki wakétkiu
Jegá jegakmá, Núgkui jegá esájin wáka buutun waínkaju
ꟷ¡Utugkáugpa
tusa uchijín jiyáu
Nugkuín akaikíta tusa segáu
Tújash Núgkuik antútsuk yakíi ekémas kegkú jujuktá tusa kantámu
Aénts aídau:
aúgmatmaunum dáaji wantínaina núwai. Wájiuk utugchátan nágkaga núwai
Íman nagkáemakiu batsámu: Iwáinawai kakágmaji, pegkégmaji, kakákchamuji nuwigtú tunámat aénts aídau ajúina nunú
iwáinawai, dekaskéapi tamaun nuwigtú batsátkamu pégkeg unuimátji ajanú
Chícham tishipjá étsegmau:
ayáwai wakán ekágkajtamu nuwigtú puyátmikagtau aídau, aúgmatmaunum aénts aídaun utugchátnum pachiámash nagkáejatnume tusa
Pujút agkántu: iwáinmamtai áina dúka yajá makí makíchik takasmáuwai, nuwíya jínui aénts aídau niimé
Yaunchúk pujutnúmian iwainawai
Imánpujai, kégku awágkemtua Nugkuí emegkáku
Yamajam chicham dékamu
Núnitai, wégawai tusa múunchakam, kegkún ajáku
Dakaká dikmá úchi magkajú égketun waínkaju
Tújash úchi magkajúk - shig chicháchu - yutaínak untsúau, tújash yumaínchau
Awagkemtua Sapigmat Wamak wakettsa ajakmam Imatiksag umiu
Kajánum, nuwán Núgkui wantíntuk auju: ꟷawántak yujaktájai timajai, tújash mina nawántug kuitámkachume
Átum takasjúm wáitiakjum yúwatin atájum yabáik
Jintá ajákma yutai aídau jigkayín ukúktatjai, nunú jukím ajákmam yuwáta ꟷtusa ujakú
Nuwáshkam, tsawág jinkíu dekaskéash tujútma tusa, jintá ajánum wetainum jegakmá wainkáu ajákma yutai aídau jigkayín, núnik Aján ajamí ajákma yutan nagkámau aínawai
Áugmatin: Daáji dekájuachmau Chicháma ikág pégkeg éman: Gosvinda Córdova
Ausa nagkankamunum
Mamásh wajúk wantínkawami nunú dekaú asám, takástin iníibau aiktá núniakum agágta ámina agataimin
¿Wajína pachís aúgmattsae
¿Aúgmatbaunmash yáa aénts aídau mamikjáume
¿Nugkuísh yáki ayí
¿Aúgmatbaunmash tuu jikamjúsmesh antúkume
¿Wágka
¿Máma wantinkamu pachísa aúgmatbaunmash wají takatnak umíyi kegkúsh
¿Nugkuísh wágkag ajiyí senchísh
¿Nugkuísh wágkag yujáktasash wakénush ayi tame amésh
¿Wajúk anentáimsa diyáme úchi Nugkuín waítkina dúsha
¿Wágka
¿Máma ukút takámuwa dúka suwímkayai tamek amésh
¿Wágka
¿Wají yutai aídau inagtáyaita mamájaish
¿Amésh túwa wakénume
Agágmau aúgmau
Shaa augmatmau
Eke augtsuk
¿Dakumkámunmash wají waínme
¿Jujú pujutásh dekánkum
¿Wajína pachís aúgmatua
Augku pujusa
Tákamtak aujút aúsata agágmau
Awágkim aúsata chícham iwaínakam
Tsentsaktá túu takát pégkejan aúgmatbaush iwaínawa nunú
Chícham kákajus antúmainchau aídau tsentsaktá núnikam egaká dekáata wajínkug táwa nunú
Shaa augmatmau
Aztékanmaya aénts aídauk, quetzalcóatl atsámunum batsamás áyatak kagkáp yutaí nuwigtú kuntínu máawag yuu ájaku aínawai
Sháa atsujú ájaku aínawai, waagki mujá tuntupén ukbáu yutái shiig pégkeg asámtai
Inítik aénts senchígtin aídau mujá ujáidiagtatus dekápsajui, tújash ujaíchaju
Núnikag ukuínak Aztékanmaya aénts aídau quetzalcóatl pujáun jegajuáwag ujakáju ditá utúgchatjin
ꟷWíi itajuáttajime ꟷtiuwai Quetzalcóatl
Quetzalcóatl, senchígtin ása, muján uyúmatsuk ujamaínaitak, áyatak najáneuwai weék shuwín, núnik weék kapántujai atúnik, muján wajuínau
Jintaá wégak utugchátan igkúju, tújash Quetzalcóatl senchígtin ása dépetu, nína aéntsji waítinaun ayamjúktagtau ása
Sénchi waítiu tújash ukúnmak juwákchauwai, utugchátan igkúg pimpiákush ukúkchau
Quetzalcóatl shaá áunum jegantá, weék najánea wekáegu ása makíchik shaá jigkayín esaí júwakug wakítkiu
Jegák shaá jukímujin aénts yapájuinak waítinaun susáu
Aztékanmaya aents aídau ajáwaju shaá jigkayín
Núwi nagkamas ajákma yutan unuimáju aínawai
Ájak íman ása, yujákmatai, yúwinak senchígtin waigkájui, jéga yáig nuwigtú jéga múuntan jegámjajui dútikawag yaakat awásajui
dútikawag shiig aneas batsámsajui
Núnikag pempénainak, aztékanmaya aénts aídau Quetzalcóaltnak yujúmkanum jataín susáwag maáwajui, yaigbáu aínaitak, shaá itajuámu aínaitak
Maya nunkánmaya pujútjig papí áugtai ajantúsa ditaí Popol Vuh tutaya núwi aúgmatak táwai, íi aídautik shaá yuwá tsakakúitji tusa, wágki íina iyashjí nuwigtú íina ukúchjik shaá yúwamunmaya najáneawai tawai, núniau asámtai, antes aídauk ajá ajamí shaá ajakú aínawai
Ausa nagkankamunum
Aúgmatmau aúsa inágnakum nunú distá núnikam mamíkjata túwita chícham ijúkmau aídaush, takát akanjáta watíg ichishkámunum aúgmattaya nunúi núniakum aiktá ámina agátaigmin
¿Wajúk augmatmainaita aentsúsh?
¿Tuwí aúgmattsamuita?
¿Wají íman nagkáemakiun aúgmatua?
¿Wajúk amuwa aúgmatmaush?
Najánata ichishkámunum augmattai dutikam aiktá iniíbau
Ichishkámunum aúgmattai taji dúka, auúgmatmau nagkámna amúga nuwísh wají íman nagkáemawa nunú papajá ágamuwai, túke najantayai júka, wájuk antají nunú diisá umitáyai
Jujú wátig najánmauk yaíjatui Agágmau aúsa etéja sútag ágamunum
Aúgmatmau tuwí nagkáemawa nunuí najánata wátig, áme wajúk anentáime nunú diisám
¿Wají pégkeg unuimátna sukágtawa shaá aúgmatbaunmash?
¿Aénts aídaush jujú ajáknash kuitámainawai tamek amésh? ¿Wágkag kuitámainawa?
Tinamja ajakmat chichamjaji
Ámina kumpagmejai emetmamsam diista jujú dakumkamu nunikam aiktajum iniimau aina nunú:
¿Dakumkámua nuwísh wají wáinme
¿Waímakush wajina dútikawai tame
¿Ájak ajáattaku ijágmamush wágkag ímanaita
¿Ájak ajatnumash amésh pachiínnukum
Júsha dekamkayum
Aíshmag awajún aídauk ájak tsuwámatai tsuwákan ajáattakug ijagmá ájakui
Tsaniachu nuwéjai, káshik yujúmka yútsuk ajakmá ájakui, ájak pégkeg shíig tsuwájatin atií tusa, tsúwakak kákajus wainmáinchaunum ajáamu ájakui
Áikasag núwa awajúnchakam dusé ajáattakug káshik yujúmka yútsuk jinki ajaá jeeén wakítkik jeénak japimá ájakchauwai, majushnákesh yúwachui wáagki ajákan jatií achikái tau ása
Utúgchat wainmau
Makíchik ájakak jikamjúsa uwáeka ajakmá pujámuk itáwai núgka kákajus ajákan shíig tsakápamainchaun, núniak emegkáwai ájak sénchi nejetáijin
Agágmau áugku dekáttaji jujú utúgchat, núniaku, yaúnchuk ajákmat áajaku awáagki unuímaku jintiáttaji ájak pachímja íina ajajín aját
Unuimágtin ápugmau
Aúsata núgka dakumká iwaínamunum íina muúnji anentáimag ajákmamu aídau awágki unuimámain, nuwigtú ájak pachímja kuwáshat ajákmat jintiámun yaíjatmain aídau
Agagmau augmau N°
Nugka, ikam, namak wegantu aidaujai kuwichkijinat
Eke augtsuk
Jasá distá adáikamu áantsag tíkich chicham íjutkau áidau émtika amina ujapamain wajína pachís aúgmattsattawa áme aúsattam dúsha, núnikam, anentáimjam aiktá iniímau áidau ámina papiigmin
¿Agágmaush wajína pachís aúgmattsattawa
¿Aúgmatmaunum dakumkámuwa dúsha wajína iwáintamua
¿Wají unuimágtasam aúgmatmaush aúsattame
Augku pujusa
Jímag kumpágmejai juúnikjum, agkáju egaktájum chícham iwaínaka agágmau aúgmain
Núnikam awágki pampáutsuk aúsata agágmau, dútikakum tsentsaktá chícham íman anentáimau
Aúsa émakum wajína ujápawa nunú ejéeta
Chícham áme ántashmau aídau usuáta wajinák táwa nunú egaká dekáamnum
Nugka, ikam, namak wegantu aidaujai kuwichkijinat
Núgka, íkam, namák wegantu áina dúka puyatjúsa dismáuwai yáunchuk nágkamsa tikí tajimjamua numamtin muún batsátkamuk, sujimkámu nuwigtú ashí ikámia wegantu áina dúka kákajus dekápaja ejémainchau. Yáma nagkamas nugká atánkagtin aídau íkam
wégajunum utsánawag, aínjajui kúntin múun buuké íkamyawa, iyashí chipú, ujuké iwaná ujukéga áanin 'Paitití' tutaya nuwíyan, núgka múun batsátkamu 'Canela' nuniáchkush 'Dorado' tutaya núwi, núnak tújash áyatak díta anentáimsag íbauwas batsamín aínatai tusa wainkátatus egáenau
Pujút anentámtugmau ejémau, agkánmaegatasa chichámjamu nuwigtú yamá unuimáka wégaku pámuk kampátum núgka tepája nuwíya yáma nagkamsa apuménak, íju kuwesmájajui agkán túke pujústinun, tújash itáwajui ispáyanmaya pujút tsumáinun, Amazonía núgke shíig dekashmau nuwigtú tsumsá diyámu, itáuwai wáinka dekáschau aúgmatmaun (núgka pégkeg, agkáju aídau, nugkáya iwáku nimé, iyashí betékmamtin batsátmau, nugká suwashí, núgka ákik ántsag ujunáush, batsámin áidau imágnik émtan anentáimtachu) yamaikísh batsámin nuwigtú yaigmáu áinawai wají áidau najána sújamu asáuwa núwi, wantínui ikámia áidau kuwáshat amúamunmaskam
Amazonía núgkek júninastai tusá wáinka anentáimja díismauk dekámuwai dekás júka núgkak tíkish nugkáya iwáku batsátmau wégantu aína núna táwai nuwigtú unuimák agkán batsátmaujin, iwáinawai kuwáshat númi, namák, ájak, kúntin, chígki, áantsak tíkish ikám batsamín aídaun, jujú núgkaya núwi
Unuimágchamu, shíig anentáimja chicháshmau áina dúka shíig páantai: númi amúamu, takát pégkegchau íntimki takat aína dúshakam (númi tsúpiamu, núgka kúri ayáunmun, cocá sújin, makíchik ájak ajákmamu, nuwigtú tíkich aídaushkam), waíttashkam yujaká wégawai, yúmi umútai, ekemáka pujutai aídaush atsáu amazónasnumia aídau batsátkamunmag, najána sújut áidau yamá unuímamu, kuíchik takasá júwamu ímanchau, nuwigtú tíkich aídau
Räsänen aúgmatak táwai (1992, 1993); Amazoníanmaya núgkak iwáinawai wajúpa yapajínae yaunchúk núgka ájakuwa núna, mijánjin, esantín, númi wegantu, pámpa wegantush mamúkchaegash nuwigtú ájak shíig tsapataiji ajúina dúsha amúkachegash núna
núniai Rodríguez aúgmatak táwai (1995), Amazoníak ajáwai jímag núgka múun ajákmamain: núgka tsajáu ayámunmaya áidau nuwigtú núgka tsetseknúmia
Núgka tsajáu áidauk iwáinawai ájak shíig tsapamáinun, tújash namák ábaujak utúawai, mijantín núniashkush níi wainas
(10 miján ása abáujawai)
¡Núgka túke mijantín ábauji ututáya núwik ipák usumat nántu ása ájak tsapáimtai yutaya nunú ajákmataiyai (dúse, dúka wegantu yutái, yujúmak, paámpa, bíik, ájus, nuwigtú tíkish aídau), úntsu núgka dúkap tsawán ása ututainmak (8 10 miján ása), ajatáiyai sháa, ájus yúmi ukatká nuwigtú ájak dúkap tsawán ása tsapán aídau
Tújash, núgka namák ututainum takámuk kajintsá ajákmamaitsui, wáagki dekábaitsui wají mijántinig abáujitigki nunú, núnik abáujak ajákan emegkáumain asámtai, dekás wajintínig shíijash ajákash ajamáinaita nunú dékashmaunum, esetúsa ántashmau nugkásh wajúk tsakápawa ajáknash nuwigtú núgka abáuji ututáinum ajákma miníchaju ása
Túja akanká yiyámak, núgka abáuji ututainum ájakmamauk, iwáinawai utugchátan (ajáamunum, yúmi ukátmaunum, nejékmatai juwáamunum), yamájam wají aídau shíig takámtikashmau itáwai núgka shíig nejetáiji emegkátmaun nuwigtú máquin wegantukesh atsáu núgka shíig takástag tamaunum
Juwíya jikmáu: http://attalea.iiap.gob.pe/2022/03/31/desarrolloeconomico-y-riqueza-de-la-amazonia/ Aúsatin agágmau juwíya jikmáu
Ausa nagkankamunum
Ipák úsumat kumpágmejai ijúmdaijam umiktájum jujú takák aína nunú:
Agágmau aúsa nagkánkam 'Núgka, íkam, namák wégantu aídaujai kuwíchkijinat' áme ántamu iwaínakta wajínkug táwa jujú chícham aína dúsha:
Tikí tájimat
Kákajus dakapamainchau
Kúntin múun buuké ikam yawa, iyashí chípu, ujuké iwaná ujukéga ánin: Núgka shíig tsapamáin
Tsajáu
Ikámia aídau yajúmau
Agágmau aúsag núwi tújamji íina núgkek tsajáuwai nuwigtú náin, núgkak námak abáuji ututái, tajaekáu aínawai tusa
Ámina agátaigmin dakumkám iwáinakta núgka wajúku aínawai taji nunú
Ámina ijúnja takatáigmijai jujú iníimau aiktá:
¿Íina muúnji anentáimag nugká ajákma taká ájaku aína nuwiyanash túna takáinawa áme batsátkamunmash
¿Wají ájak aídau ajamáinaita íi batsátkamunum núgka pachímdaijau aína nuwísh
Kajimátkipa iníimau nuwigtú jutík takástatme tawa duka ámina agatáigmin umíktatme
Agagmau augmau N°
Guaraní aidau yuwa batsamtaiji nuwigtu ajak ajakmataiji dekaami
Eke augtsuk
¿Guaraní aídaush wají batsátkamu wegantukitá
¿Wají yutái aídaunak yúwainawa jujú batsátkamunmash
¿Guaraní batsátkamu ája ajákmataijish wajúkukita
Augku pujusa
Ámina kumpajúm aídaujai Agágmau aúsata chícham iwáinakam
Tsentsaktá túu takát pégkejan aúgmatbaush iwaínawa nunú
Aúgmatmaunum etségtin waínmaujum tsentsaktá
Chícham kákajus antúmainchau aídau tsentsaktá núnikam egaká dekáata wajínkug táwa nunú
Guaraní aidau yuwa batsamtaiji nuwigtu ajak ajakmataiji dekaami
Chícham kuwáshat wantínjau «guaraní» tutayá núnak ispáyanmaya aídaush antúkajui, ditá nugkén jeteká utsánainak, antúku ájamiatai, máaniaku pampámunum, chícham guarány tabaun, jujú chíchamak «maánitkatajum» taku táwai. Túja yajúpea ántamak, júka guaraní chichámnumak «maánin» taku
táwai, 'ava' tawa dúka «áishmag» taku táwai núniau ása guaraní aéntsa aídauk ditá ditak tudáyanawai (áishmag guaraní)
Chícham Tekohá tawa dúka yaúnchuk núgka batsamá ájakbauwai, éke núgka nágkatmau tikíchjai intaníau kampátum núgka tepájunmaya chichatáiji najáneatsaig, siglo XIX amúgai nuwigtú siglo XX nagkámnai
'Teko' tawa dúka guaraní chichámnumak 'pujút' taku tawai, ditá aéntsji nuwigtú ditá pujútji; 'háámak' tawa dúka núgka agkán wégantu batsámjamua núna táwai; núniau ása, jujú nugká pujútjin díis anentáimas ádaewai
Átus tibáu ása Tekohá aídau pujútji kuwáshat yujakúwai Brasil, Paraguay, Bolivia nuwigtú Argentina nugkánum, núwi iwáinawai wájuk yáunchkesh núgka batsamtúka minimáuwaita nuwigtú 'núgka pégkegchauji atsúju' tawa núna
Núniau ása Tekohák guaraní aídau aéntsjegai, pujútji, takátji, patayí, ditá anentáimja takatáiji, kuíshkinmash nuwigtú apajuí némagmauji núgka múun batsatkamu ditánu aídau; táku táwai Tekohá taji dúka pégkeg chichasá pujút, kuwíchik díit, nuwigtú díta chichám umiká takástin -apajuí nemájut
Guaraní aénts aídauk kuwáshat ájak aídaun juú ájaku aínawai, júka ímanai ditayáig, sháa, nuwigtú máma, idáuk, namúk, bíik, dúse, pína aídaun, papái aídaun, paámpa aídau nuwigtú, yujág ápu aídaun pagát wégantu aídaun
Nuwigtúshkam, tíkish ájak aídaunashkam ajáawajui, yúwatnun ajáachajui, áyatak tíkish takátnum takástinun, ujuchín ajáawajui apíijatnun
Ajáamujin juwáinak, tíkich yujág ikámia aídaunash júu ájaku aínawai, jigkái aídaun, chígki aídau nujínjin, dápa, chími wegantu aídau yumíjin, núna júukag nuwíikag yuwáu aínawai, nuwíya ájak éme anentsa díiyai 'mata' tutaya dúshakam áajakui
Guaraní aénts aídau nagkámawajui ájak 'mate' tawa núna ukuuká umútnak, nuwíya nagkáemaki jegáuwai Argentina
Pakí yuwáwajui, páu aídaunashkam, uyúyu, manchúg, wágkantsau, ugkubíu, jápa, kumkuím, iwán, yantána nuwigtú kuwáshat chígki aídaun, ikám wekaegás máawaju aínawai núnak
Namák wegantu yutúi, pepén, páni nuwigtú kúwig aídaunash yuwáwajui, namaká wekaegás máawajui
Shíig anentáimas nugkán takasájui, ája pégkeg yáignaske nuwigtú múunaske ajamiájui
Ajákma ukuínak apéa, ajákan ajaú aínawai; núnik dúkap tsawán takasájui pachímag ajákan ajáawag, dútikawag «núgka ayámjati tusa» takátnak ukuínau, núgka pégkeg wajásmatai awágki ajáawagtin ása
Atúshat kánaku jegá takataínum núnak ajákmainawai
Ajuínawai tíkish númi aídaush wájuk tsakáinawaki nunú apátka diyámu, nunú aíkamu yayáwai yúpichu núgka ajákmatan, akíke pégkeg jiyáamun, nuwigtú núgkash wajúk takamáinaita nunú chichámjamun, ájak pachímja kuwáshat ajáamunmashkam
Juwíya jíikmau: https://argentour
com/indigenas/guarani/ Aúsatin Agágmau juwíya jikmáu
Ausa nagkankamunum
Kumpájun aídaujai takát diisá émakum aiktá jujú takástin aína nunú
Iníimau aídau aiktá
Chícham Guaraní nuwigtú Tekohá tawa dusha wajínkug táwa nunú jintiáta
¿Guaraní aídau yutáijish wajína iwáintamua
Agágmau aúsamunum yutái aidau dáaji adáaijamu aína nuwísh ¿Wají tíkich yutái aídau wáinchataish wínme
¿Wágka
¿Wají takug táwa 'Guaraní aídau ájak mate dáagtin inágka umutnák najánawajui táwa nunásh'
Papí áusatin akanjámu áusami:
Ajáwwai númi wéganti aídaujai apátka tsatsamá diyámu, nunú aíkamuk yayáwai pégkeg takát iwáinatan núgka ajákmatai aína núwi, akíke pégkeg núgka takástin chichámjamu nuigtú ájak kuwáshat pachimja ajáamunum
Tumáinaitji: ……………………………………
Agágta ámina agataigmin chícham aidau wajúku nimtim wainkáume aúgmatmaunmash nunú
Betékmikata jujú apátka diitái tsentsakmáuwa núwi:
Jutik puyatjusa egamin ainaji
Kumpagmijai juju dakumkamu dista jitusam nuniakum aikta juju iniimauwa nuu
¿Yaya wainme dakumkámunmash
¿Waji kuntin aidauna maawa
¿Yaa aidauwa ikamash egamainaita
¿Batsatkamunmash tuu kuntinua pegkejaita yutanmash
¿Jusha dekamkayum
Kuntin betek dijuchu egamkamu ajakui ikam amazonasnumak yamaiyajuish dutiksaik emaji juu pegkeg takataduka ii awajunti batsakkamunmak nuwiya yusa batsamin aidau asa nuigtush ashí kuntin aidau tinamas yuu ainaji juti pataji batsatkamunmaya nunin aig, juu takatak minawai dekásek megkaegak kuntin amuewai antsag Ikam amutam
Utugchat wainmau
Kuntin kuitamauk nuigtu ayamjusa diyamu amainai juti pujutjijai betek, kuitamainaitji ishamain megkaetanum, duka sukagtawai awajunti batsatkamunum
Ajutjamainai unuimat tikish nimtin kuitamka tsakapat nuu sukagtumainai yutain
Nuniaku ausattaji agambau unuikagtin, waigkattaji niime
Unuimagtin apugmau
Ausami unuimatan pachis agagbau dekatasa waji achitjamu aidau nuwigtu aikmi inimau kampatum nimtin
Eke augtsuk
Eke augtsuk aikta papinum juju iniibauwanu
¿Wagka ausaktaja aganbaunash
¿Wajuku nimtinuk agambaukita
¿Wajina pachisaya augmatua dakumkamush
¿Wagka ausatnush agagbauwaita
Augku pujusa
Dekatkauk chichatsuk aujut ausata nunikam nuwi yamai ausata chicham senchi jiikim shig aidaika aujut unuimagminum
Antsamek anentai iman aidau wainkumek tsentsakta
Augsa emakum aents pachisa augmatmau aina dusha wajina dutikainawa nunu diyaku ata
Chicham ame dekashmau aidau wainkumek tsentsakta nunikam wajina taku tumainai tame nunú agagta
Agagmau augmau N°
Ipajame juju unuimatai agagmau ausami
Ipajame juju unuimatai agagmau ausami
Jui iwagtajame unuimatan yawa ajutti tusa pachis agagbaun. Yawa nuwigtu bishu aidau sukagtawai anenkan, ayamkagtutan nuwigtu anenke tuke sukagtinai juti aentstin pujutjin, nunin aig, aensttik anentaimchataiyai anentak sutak. Eke Yawa sumatsuk anentaimainai shijash kuitamainain nunu
¡Anemtikajame ausata unuimatai agagbau wajuk kuitamainaita pujatjusaish Yawa aidau nuwigtu bishu aidaush
Kajimatkishmi juti Yawaji, bishu, etc
Chicchamainchau ainawai nuniu asamtai anentaimainainji dita atsamamujin diyamak jumainaitji tsawanjin kuntinun ampin ainanui
Juju jutiksaik chicham umika ajutjamainai kuitamka pegkegnum tagkujum atumin jemin
Kajimatkipa juti yawaji, bishu, etc
Chichaainchau ainawai nunui asamtai anentaimainainji dita atsumamujin, diyamak: jumainaitji tsawan mamiktunmaujin kuntin ampitainum tsuwagbau ati tusa nuniaku jatanmash uwemtijattaji
Jui dekamainai bakichik chicham:
 Kuntin aidauk atsumawai shig dekapasa yutan
 Atsumawai tupikaktatus nuwigtu tuke epenim pujumaitsui bakichik tsawantanunak
 Atsumawai wasugkamtan nuwigtu anenkan
 Uchi wasugtaichui, dekaskenmak ditashkam iwaku ainawai, atsumawai ditanun pegkeg pujutan
 Anentaimjata atsumamujin nuniakum aminaish dista agkan
Agagbauk augmatu
Agagbau unimatag jintia duka ujajatui wajuk takastakji nuna pachis shiig jintian ujajatui Maki makichik agagbau augtai
Wajuk amuktakji nuna pachis ujajatui unuimata pachis agagbauwa duka
Umiktin agagbau Duka tunawai agagbau wajuk tawa nunu diisa emematnanu
Wajuk atatua nuna mamikis ujajatui takat umiaku nuu diisa ematna nuu
 Umikta yawaim aputusta microchip, nuwigtu agagmamtikata municipionum jutik, yaimpaktatui wamak ejegat memkaekamtaish
 Jukita ampijatnunum atsumsa kuitamainai, nampishish mantumainai nuwigtu ampimainai aenstjai pujau asa
 Tagkujum jintinmak utugchatnak itantamashtatui jumainaitme Yawan jintintin aina nuwi
 Kuitamkami yakat shikipakai, ijapakai nuwigtu ekemtai ainanui
 Atakeanuish kuitamainchau dekapeakmek wainkam ukuktin aipa
Wajuk kuitamainaita kuntin amuetanum batsatush nunu dekamainai
Tuke Nantu cuatro octubretin fiestamjutaiyai ashi kuntin aidau ashi nugkanum
Jujuwai kuntinu tsawanji fiestamjutai dita batsamtaijin nuwig batsamas ajantunis ninin ainawai tikish nimtin aidaujaish
Eme anentsa puyatjusa diyamu amaina kuntin agat weganunu
Ashi baki bakichik nintin aina nunu ashi nugkanum aentsnujai ijunja dimainai wanki nuig batsatkau asamtai baki bakichik ajuinawai kuntin aina nuna pujutin ditashkam yaijatuinawai. Chic
Ditashkam yaijatuinawai
Shiig diyamak utugchatai kuntin amuegak wegau asamtai kuwitamainaitji kuntinu batsamtaiji
Kushat nimtin Ikam pujtan sukagtin Nugka suktnuji ajakmak
Kuntin ikaya juwamu
Kuntin aina dushai nunkanum achikjau ainawai nunui asa menkaebaitsui
Kuntinu pujutik yaijatui ashi Ikamnum ashi aenst aina nuwishkam
Diyamak ampinum, yutanum nuwigtu ikamnun, nuwigtushkam wakesa ditai yakmunum
Ikam, kuntin aina duka shiig pegkeg ainawai pegkeg pujuta sukantau asamtai
Makimakichik kuntinnum pegkeg ajuinawai ashi ajak dita batsamtai duka awai ashi nunkanum
Baki bakichik kuntin aina duka yaijatui kuishkin tikisg nugkamash turismo ecológico au asamtai
¿Tuu ainawa pegkeg mamiktugmaush kuntin kuitamkatatamaush utugchat amuetanum batsatush
Atak ajakmaka emamainai ashi Ikam tepaka nunu)
Ikam tepaja duka ayamkantinai pujut weantun aidau,antsag iwaku wegantu aina nuna batsamtaijin numi ijinka wegamunum inkunui utugchak,iwaku ainau batsamsa yujatai amukbau asamtai jinawai nunui asmatai kuitamainaikji Ikam numigkamu aina nunu kuntin shiig yujaktinme takuit
Kuwitamkami emestsuk
Ii pujamu agkantua nunu ebeska emamunum nunu utugchatnum kuntin aidua
Atushat wegak megkaegaenawai
Ikam emeseamunmak najanji pegkegchau kuntinun batsataijin nuniak kuashat sukujatui etsa etsantak nuniu asamtai wamak pujatjukmi iwagja puju nuwigtu ajantsa kinm diit
Ajantsa diista Ikam kuwitamuwanu
Iik anentaimsa kuitamamkami ijaku jinku wagki ikamak auwai dekas pujutan sukagtauk nunui asamtai agagbau waigkugmek, ajantsam diista machichik nugka agatjamuji atsakuig, tuke egakmi shig kuitamat wagki kuntin aidauk nuwi batsamin ainawai
Maniktsa takaji kuntin ikaya aina nuu akasmattsa chichaji
Inimtsuk egamka mautak amanai sujinkamu nuigtu chicham iwaintuamu amanai pamuk takainanui
nuigtush kuntin kumkapak weantu sukantin aina duka shiig sujubaitsui nuniaku iwainmaku tume juu waji aina duka kunti ikamia aidauk sujumaitsui tusa nuigtush tankubaitsui tusa atsa emaku tanku ikamia aidaush ayamjumainai abeugat weganu
Ausa nagkankamunum
Ausam diisam juju agagbau augtai jintiana,nuniakum aikta juju iniimauwanu:
¿Wanija jintiaje mai agagbaunum ujapake wajuk kuntin aidaush kuitamainanaita nunan
¿Waaji wainkaumemakichik agagbauwanish nuigtu tkish agabaumash
¿Wanka pegkejai kuntin mentanum pujuinanu pachisa ayumsa chachamush juti batstkamujinish
¿Wajintu anentaime aents aidau kuntinun uku juki sujina dusha kuntin menkaetanum batsatu aikaina dusha
Umikta takastin: Jimag nuwigtu kampatum kumpajum aidaujai takasta nuniakum najanata jiintitan pachis augmatu tagku kuitamtan juti batsatkamuji aya nunu
Duka juu amain ainawai: Kugkuim chajam, washi, paki nunishkush tikish kunti ayau aminan batsatkamugmin
Aminai ausatin agamnuin aputumaitme makichik kuntinu niime
Wajuk dekame
Augtai aagbaunum jiintitan jintia dusha atsumawak makichik mamiksa takamainmash nuwigtu paantu antumain papasa agagbau amaina, nunu antumainchaun agagmauwaitkug shiig antumaintsui
Juka najanattaji chichaman etsejin iwakun ikamnumia atuktasa nuwigtu kuntin egakmamu aina nuu epettasa
Eke augtsuk
¿Waji wainme dakumkamunmash
¿Wainnukum juu pujutas
¿Wajina pachisaya augmatu tame juu agagbaush
Augku pujusa
Bitat ausata agagbau
Patakam jikim senchi ausata juu agagbau
Tsentsakta waji nagkaemaju ainanu augmatbaunum nuniakum mamikjata pegkeja nu
Tsentsakta chicham antashmau nuniakum dekata wajinak takug tawa
Agagmau augmau N°
Kuntin aidau pujuti Mayanmaya
Kuntin aidau pujuti Mayanmaya
Kuntin numijai dakumka najankamuk ashi waintaiyai tujashkam ajawai tuwi dusha dutikmainaita duka iwainawainikam aenttsun nuigtu wakan pegkegman. Diyamak mayanmaya wegantu anentaima wajaku ainawai jakau aina duka ditas pujutat sukagtina anmamtinun dita chichamenin (Xibalba) nunu xibalba tawa nui juu ajaku ainawai makichik kanunum kuwau wegantu nuwigtu
semagku antsag wainnawai ditaapujima diyamujinag ukumatainum batsatu tumaina an dekapen ainawai tuja tikishchakam awai wainbau Camazots nunak taku tawai jincham apijima pujamujin nunia tikish awai senchigtin Kukulkan duka ajakui dapi pishaka ujea anin duka wainkamui niimenik dapia anin niwigtush pishaka anin
Bakatkamunum mayanmak wainnawai kuashat kuntinu niimegai iwagkamu ainawai ima shenchik iwainawai kugkuimnaun pijaknaujai
Mayanmak auwai kaya muun dakumkamu nunu tutaiya pirámide nunuin dkumainawai pishaka uchuchiji aidaun paan wainawai kugkuim nuwigtu yumi apujijai Chaak tawa duka ainawai arquitectónica tawa nuna niime ajuinawai
Ashi kuntin diyamunmak ima senchi ajantsa ditaik ajakui kaish nuu kuntinuk apatka diinui etsajai nuwigtush kashijai
Yaunchuk muunjig anentaimas diijaku ainawai kuntin shiig senchigtin tikish nugkanmash katimain
Dakumtan jintin aidauk tinu ainawai maya wegantunuk ashi wantinjauwa duka Kaish dakumkamu ajakui
Kuntin aina duka ajusu ainawai dita senchiji iwainmakbauji aina nunu anjantsa dii wajakbauwai Mayk kuntinnak eme anentus dii wajaku ainawai
Ausa nagkankamunum
Anentaimja diista agagbau ausaum un, nuniakum aikta juu inimau papigmin ijunja takasta jimagtinmekesh aniashkumesh kampatum
¿Yaita senchigtinush Kukulkán mayanmayash?
¿Wagkag iwajin ayanume dita yaktajinish kuntinu nimenish maya aiduash?
¿Wajina takua tawa juna agajush kuntinu pachis tawa dusha nuwigtu imanjin augmata dusha mitológico, simbólico y Religioso ?
¿Tuu ainawa kuntin umiamush amina pujutjuminish?
¿Eme anentsamesh dimainkaitam nunu aina nuish ajantsa ditaish?
¿Egakta kuntin ikamia amina batsatkamugmin nuniakum dakumkata?
Antsamek augmattsata iwainmama un awajuni nugke
Eme anentsa diismi juti takatai
Kumpanmijai ijunja diista jitusam dakumkamu nuniakum aikta juu iniimau:
¿Yaaya diyame dakumkamunash
¿Waji takatna ainkawa nuwa audaush
¿Waji takatai ainauna takawa najankush wajinash
¿Dekamek yaa jintintuayawa nuwa aidaunash juju takatai duwe najantanash
Jusha dékamkayum
Duik, nagkamsa minimauwai awajuntik ayatak chichamaik ujanika juti pujtji pachisa, yamai dekattaji yaa jintiuwaita senta najantanash duik muuntak deka wajakchauwai senta najantanak Bachig jintiuwai tuajame
Duik muuntak Awajún aidauk waina wajakchauwai ajak ujushnak, nuwintush yaushkek dekashmauwai apigtanak
Makichik tsawantai wantinkauwai aishmag Tseje daagtin, nii, jintiuwai ujuchi apatnak
Utugchat wainmau
Tikichi pujutin unuimag datsa aidau iwainainawai juti batsatkamujin jaanchin apainawai apachi takataijin itawag nuniak iwaininawai tikichi pujutin, nuwigtushkam dutik takasa wegamu asha apachi takataiyai duka emeseawai pujutan
Juju agagbauwa duka, yaimpaktatui eme anentsa diit juti awajunji takatain nuniaku unuimagmi juti muunji taka ajakmau
Unuimagtin apugmau
Agagbau ausami batsamsamu augmatmau nuwi dekattaji wajuk apignuk ajami iina muunjish nuwintu yamajam unuimat unuimagmi
Eke augtsuk
Eke agagmau augtsuk aikta papigmin juju inimau
¿Wagka ausattaja agagmaunash
¿Waji nimtina agamauwaita
¿Wajina pachisaya augmatua dakumkamunmash
¿Wagka agagmauwaita juu augmatmauwadusha
Augku pujusa
Dekatkauk chichatsuk aujut ausata nunikam nuwi yamai ausata chicham senchi jiikim shig aidaika aujut unuimagminum
Antsamek anentai iman aidau wainkumek tsentsakta
Augsa emakum aents pachisa augmatmau aina dusha wajina dutikainawa nunu diyaku ata
Chicham ame dekashmau aidau wainkumek tsentsakta nunikam wajina taku tumainai tame nunú agagta
Awajún pinig najaná ájakmau
Yama najanetnumak, Aujuk ajakui aents, nantu nuwe ajakui, nagkamauwai jeé jegamtan nuigtush ajanash ajamiuwai
nunik ajakmauwai yuwin tsawan wegak yuwi nankamnauwai nejetan shiig kuashat bakichichik tsawantai natu jinkiuwai kuntinun egamak nuniak tiuwai nuwen:
Weta ajanun yuwi juwakum dutikam
tuimata tsabaujai
Ajun tan uwamtajai tiuwai nantun,aujuk ninka ichinkan najanak pujau
Ashimak ukuak weuwai ajanun yuwi juktatus inagkatin asa
Yuwik shiig tsamasau wegaju juuka ichinkanun ekenak shiig inagkauwai
Agagmau augmau N° 1 Awajún pinig najaná ájakmau
Nunik yuwi ichinkanum bete tuwimamunak ashi amukui
Ukugkichui ajum ashi umumainnak atus nankaemakui
tikish tsawantinchakam antsag ajajin weuwai dutiksag nigki amukui
Itaju wajakchauwai aishi ajamainnak
Makichik tsawantai nantu tiuwai:
-¿Waji nankaemawa
¡Ajanum kuashat yuwi aimadusha wagka itasme
¡Atsawai jega itamuk
¿Wagka, aniawa
Tujamtai, Nántu awemauwai nuwen ajanun nunik patetuku, umjus
Wainkau wajuk jegawa ajanum, chigkimin jijumag ekemak apejakui ichigkan duwe najanamun najukti tusa ichinak najukmatai
Nuwi, tuwimu yuwin
Tuwima umik, ¡aúju wekaja waag
¡Amamuku, tantanea ibau wajasu
ashi amuk yuwi tuwimamun
-¡Chii, aniawak
¡Ajag tsanuja
anentaimjau Nántu jeen waketak
Nuu kajekbaunum, Nántu anentaijau jayaim wetatus nunik Nantu najaneatatus
Tujamtai, nayaimpinum wetsuk níji nankimau ujush najanamun nayaimpinum nunik ekemsau tuntuipnum, nuwen dakak
Aúju ajanmaya tamtai, nií iniasu:
-¿Nuwa, yuwis itaumek
-Atsa, atsawai-, tiuwai nii
-¡Wagka tsanugme
-Aet agme
Eke tsamashme
Yama tsamame
-¡Wagka tsanugme
-¡Chii, aniawak
¡Amek nuwa detsetme, amijai pujutnak dakitajai
Bakishkish ajamputchaje pipichinakesh, ujumchikesh yuwi tuwimamunak
¡Tujamtai, amek juwig juwakta ima pegkeg, wií wetajai
Kajeka, Nántuk ekemsau tuntuipnum nuniak nagkamau nayaimpinum watan níji ujush najana nenamunum nunia Auju nagkamau pataetutan aishin
Wakauwai shiig atushat, nuwi wegak aishi ukujin
Tujash nigka yuwi ejemag wekaegau asa senchi kijin
Tujamtai, Nántu, kajekbaunum, tsupikui níji ujush najanamun nenamun
¡Tunket
Iyaju nuwek nuniak pujaku, dekas tamak, tantane pujatai yuwi saikiuwai
Nunu yuwi ukaejauwanu najaneuwai duwe, nui pujusmatai, nuna jukiuwa chuíchuig, manchi, jeen jegamkatatus
Wagki chuíchuigkak ajakui yacha duweb jitan jee jegamkatnun umiktatus
Atsayai Awajún unuimataig
Aúju, Nántu nuwek tsanu ajakuk najaneuwai makichik pishak Auju, yamaiya juish Aujuk shinawai butak Nantu antuma antai
Duka nuwa detse ainawai
Agagta betek wajina tawa nunu
Tsabau tuwimamu
Ekemtai
Auju
Duwe
Emeseu tsanuk
Ausa nagkankamunum
Yamai ashi augmatbau dekau Aujunu asam antsamek wajuk najanauwaita duwesh antsag apigbaush,aikta juu takastinanu nuniakum agagta papigmin aimkaum nu. Ujanikta kumpajum ijunja augtaigmejai
¿Waji tikikish aputumaitme ausatin agagbau buke
Augsatin agagbaush, wajina pachisan, tawa…
¿Tuwin puju ajami enst aidaush
¿Tu ainawa aenstsush mamiksa adaimaush augmatmunmash
¿Duikish antukukaitam juu augmatbaush
¿wajintu anentaime ninaish
¿Wajintu anentaime Auju aenstjinish aishin yuwin ajamsachuwa nuish
¿Amesh shijak juwam Nantú nunikuwa dusha
¿wagka
¿Tuwaita anentai sukagta dusha augmatbaunmash
¿Waji dutikmainaita atattush takat duwejai takat nagkamatasaish ii batsatkamunmash
Adaijata sup, nuniakum agagta papigmin nuwigtu kumpagmejai ujanikta
Eke augtsuk
¿Tu batsatkamummayag ainawa Yanomami aidaush
¿Waji nintinna takatainash takau ainawa apatan takastatakush yanomaminmaya aidaush
Yanomami aents awantua takataiji wainkami
Augku pujusa
Kumpanmaji ijunjam senchi jikim ausata juu agagbauwa nu
Tsentsakta tu ainawa waji nankaemaju anentai pegake diisam
Sapagkeata dáa nuwigtu etsegtin aidau igkuamnunu augtai agagbaunun
Anentaijam ejeta chicham dekashbau juu agagbuwa nuwi
Agagmau augmau N°
Yanomami aents awantua takataiji wainkami
Yanomamanmayag chagkinjin najankug, juu ajakui, makichik wapa tawa nuna duka ajakui daeka anin nuwintu takasui totrotoro tawa nujai nuu takata duka takatak ajakui Venezuelan maya iinia takatai aidau, dita apachji taka ajakbaun yamaikish iwainmamainawai Venezuelak
Daek katsugmai tak ajaku ainawai yaunchuk ngkamas aishmag aidauk
Juti nugkenig yaunchuk muuntak takatnak eme anentus ijumag takasbauwai wagki nuwiya kuitamsa yutai juu ajakbauwai pujutnu atin
Chagkin najantak iwainmawai augmatbaunum aenst aidauk eme anentus diin ainawai nugkan
Uweg aina nu ajak ikamia wegantun achiakug shiig aneamu aju ajakui dita batsatkamujin shiig takat wetin asamtai nuwigtu iinia dita pujutaijin takau ainawai emtan wakani pegkeji jukiagtatus tikish yaktanmak jegamuk bakichik takat nankamnawai iwishin atatamaunum
Yanomaminmayak najanin ainawai chagkinan daekae mamure tawa nujai tsupik jukiag shiig etsentseg chichap emak shiig usuawag uku ainawia juu Chagkin najanamunak nuwa takataiyai waji jukaigtatus nuwigtu atash wegantun nimek cilindrowa annai chagkina daajin wii tutaiyai
Ashi apijug ashimkag, usuakug usuawa onototawa nujai, nuwi juwawai nime yamakai nuwigtu kapantu
Jujugmataig dakumjutaiyai tente aidaujai pegkeg ati tusa
Mapirai tawa nunak aishmag najana ajakui cilindro nimtina annun ditashkam antsag kijin yanaktinji wapas tawa duka taka ajakbauwai plato ukuktasa, yujan, namak, neje ukuktasa nuwigtush tikish yutai aidau ukuktasa adaitaiyai xotokehe
Yanomaminmaya apijin ainawai tikishnashkam umputai aidaun jii ikapagtasa nuwigtu káap ishiktasa, adaitaiyai xohema, nuwiya aina nui dekami wajuk najantaiyaita dusha Venezolananmaya aidauk takasu ainawai eke tikish nugkanmaya jetejinatsaig, yamaikish najanin ainaji imachik yapagsa tikishnumiajai wajuk takainawa un diisa
Tikish iinia wegantush amaikish ajuinawai apachji taka ajakmau ukugkimu nuna diisag jintintuinawai yamaikish wepujuinawai juu takat apijut wegantun takamun nuninak tikishnumia nugkanmaya ijak kaunun inaktuinawai sumakti tusa
Ausa nagkankamunum
Kumpagmijai ijunjata nuniakum takasta juju takata nu
¿Wajina iwainawa apigku takatai aidaush Venezuelanmaya iinianmash?
¿Wajina iwainawa Chagkin najantanmash iinia venezuelanmash?
Egakta chicham betekmamtig aidau
Tenteata chicham tuwaita dekasken tau
a) Chagkin najantak iwainatsui iinia wegantunak
b) Tikish nunkanmaya katiag jintiuwai wajuk Chagkin najantaiyaita nuna
c) Yaunchuk unuimagmauk inianuk Chagkin najantak tsawan wegak megkaegak wegawai
d) Tikishnumia pijut aidauk bakishkish iwaintukmakchau ainawai tikish jutik takatia tusag
Yanomaminmaya pujutig shiig pegkejai dita batsakkamunmaya aidaunmak, ¿tu ainawa ame wakesa diyamush juju takat pachisa augmattsamu batsatkamunmash?
Yamai najanata agagbau augbau atin takatai aidau pachisam nuniakum tujaig takasu ainawa apijin aidaush dita batsatkamujinish
Dakumkata apija najanamu aidau amina nugkemin awajunnumash tu ainawa, nuniakum augmattsata
Batsatkamu pamukji aidau takat emami tusa chichamjamu
Kumpajun aidaujai dakumkamu jitusam diisam iniimau aikta:
¿Waji wainme dakumkamunmash
¿Wajina aikawa pujutan yachash
¿Wagka ijagmataita eke yujag juskesh
¿Amesh Yaimkaukaitam ajanum yujag juwamunmah
Jusha dekamkayum
Batsakkamunmaya Awajun aidauk ajantus diin ainawai dita apachiji taka wajatbaum, nuniu asan suma ajakui nugka senchijin antsag ikama senchijinash, nuniak diita ayjakmamunat betek juju ajakui bakishkish menkaetsuk, dutik takas wegat maak batsansauwai atsunkas kuishkinash taka ajakui diita atsumamujinash epentuma ajui jaatanmash, papinumash antsan yutanmash ashi patajijai tajimat pujusajui
nunin ajakuanu yamaik betekchauwai wanki atsawai wajuk jukin sujuktinme duwi kakan juki sujumainchau wajasaje
Utugchat wainmau
Shiig kajimatki ukutbauwai pamuk aina nuin yaimkatjai tusankesh anegtainchau aiwai duwi shiig atsuwai bakishkish jinta pegkeg umitbauk duiya batsatkamu aina nuiyan shiig senchi waiktanmak batsatui wajuk sujuktinme dui diita ajakmamujinash nunui asa agaji juna aujus dekatnume pamuk aiduash nuniak takat emami tusa chichcmjukti juti ajakmamush sujunkati tusa
Unuimagtin apugmau
Ausami agagbau juti anegtain pegkejan amamaina nunu ajakash wajuk takakui iwanamainaita juti batsatkamunmash nuniaku nuwa aidaush eme anentsa diyasamin ditakshkam atujatuiwa kuishkinum juti patajin
Agagmau augmau N°
Amazonas nugkanmak nuwa takau aidau nuwigtu patayijai ajakmaidau
Eke augtsuk
Shiig diista chichama buke nuniakum dekattame waji pachisan augmaktsaktawa nunu, nunikun segajame shiig anegtaimjam aikta iniimau
¿Waji pachisaiya agagbauwaita
¿waina anegtaina sukantawa dakumkamuanuish augsatin aganbaugmash
¿waji unuimantina apusamuita agagbaush augtaish
Augku pujusa
Dekatkau augsa emakuit tsentsamainai anegtai pegkeg aina nu
Augsa wegakum diista wajina pachisaya titatua agagbaunmash
Chicham yamajan amesh dekashbauk usuata dutika emakum dekattame wajinak takug tawa nunu
Amazonas nugkanmak nuwa takau aidau nuwigtu patayijai ajakmaidau
Dekaji ikamak jampugputui shiig jampugputui antsag yutinai, etsannai nunui asa uyumamu awai ishamain nagkaemau asamtai aenstti takatjin, juti nugke wegantunum Amazonas Perunum. Ujumak wainkamui nuwigtu eme anentsa dishtai wagki ikamak shiig kuitamkamu amainai amazonas numak nunu sukagtawai yujaka wetan kuntin, ajak, dasenashkam tuku atinun nuniu asa juti apachji batsama ajakui nugka muun tepajunum (Amazonas)
Juti iniatik ujumak iwainakbau ainaji Amazonasnumak yamaiya juik pujaji takasa emkatasa ajakma wegamuk imajin ainaji 2303 imajin ainaji iinia wegantuti batsamin aidautik yamaik eme anentsa diyamu ainaji, nuwiyatik 1538 ajutjamui nugka shiig papi umigkamu takasa pujistina nunu ashi dekapa diyamak nugka wegkantik
8 millones awai takasa pujustin, nunu wantinui 19% ashi ijumjam nugka Amazonasnum ajutjama duka
Pata ajakmau aidau augmattsa diyamak ina ikamjinik, igkuaji betekmamtin tenkaji ajakmau aina nunau
Antsaik, awai
5 millon ajakmau aidau, awai 20% ashi ijumja diyamak awai (
2 millones), ajunawai ima kuwashat ajakmamu (takamu nuwigtu takashtaishkam) nuwi wantinui 5 millones nugka tepaku, 35% ashi ijumja takau ainanu bakibakichik takatji diyamak jawai (
1 millones h/a) takas emainawai pata aidau ajakma wenak dita batsatkamujin iinia aidau, apash batsatbau ikaya kaunkau aidau ima senchi dita iwainmau ainawai ajakma wenak Amazonasnumak eme anentsa diyamu awai nuwa aidaush ditashkam puyatjus takatnum yaijatuidau asamtai nuwigtu ikam wegantunum juti pujutji aig tikish iiniachu aidaush eme anentsa nagkamattaji iiniati juu takat nuwa anentaintajishkam juuja takamu atatui
Ayawai kuwashat pachinaidau nuwa aidau ajakmamunum juu ikama jui: pata ajakbau aidau wantinjau aidauk takatnumak tagkumaunum (Genagro 2012) igkuaji nuwa aidau ijunag takamuk awai 30% ashi senchi takasbau aina nu Amazonas ikamjin 1.2 nuwigtu 4.2 millones awai aents takau aidau. Tujash, jimaipituk nuwa aidauk awai ditak takagbau aidau 582, 876 (45%) nuwiya awai 89,306 (7%) ajakbau aidau / anuntin aidau dita takatjin nunu diyam imajin awai 483,580 (38%) imajin awai takau akishtai aidau (tsakat mijanji 12 ajamu aidau) ashi ijumja ajakbau pata aidau ikamiag awai (456,750) aishmag nuwigtu nuwa
takatan emau aidau nuwiya ujumak nuwa takau ainawai akinam (55% ashinu) ashi takat anagjamu aidaunum awai ayatak 5,515 betekmas puju aidau nuwigtu 698,335 takat atai takau aidau
Igkunui tikish pata ajakmau aidau pachimnaiku ainawai ikamnum nagkamdauwani ajakma wegamuk ikamnumat nuwa aidau ima senchi wantinainawai ajaknumat takau wakin ainawai nuniak ajaiwai kegkeg, yujumkan, pitukan, uyain dita yuwatnun
antsan achunash juu ainawa, camucamu, carambola, kukush, buwabuag, papain, sacha intin, ipakun, cafen nuwigtu kakaun, nunu weantun sujin ainawai tuja pampa ima senchi sujutaiyai
Tujamtai,anentaimsa dime waji pachisa augmatan duka chichaji nugkat tentea dekapataiya nuig betekmamtinai bakishkia duke ,wantinui nugka uwegshaugmat ajakmataiyi yumi japiki atushtanmaya juki takataiyai yaktanmat Amazonas numiajai betekmamtinai takatak, nugka akatunbau ainawai nuig ajatai, ajus, shaa nunu ajakmamummat aishmag aidau takau aianawa, nunu takatnumak nuwak dekapantsui ajak ikam tentean pujawai nuniu asa tuke yutawai ikam asamtai, nuwigtu ajakbau aina duka yabaik takainawai ampijai jati achikai taku nuwigtu shiig nejekti tusa, duka apachnumat tutaiyai agroquimicos
Agtsan nuwak aidauk ditak mamiktunbau ainawai kuntin aidaun kuitamkati tusa tibau asa ditak kuitamin ainawai atash, kuchin nunu takainak enmtan egaenawai
Ya baijuik eme anentsa diyamuk awai iinia nuwa ainanu amazonas puju aina duka takau aidau asamtai, nuwigtu pachinin ainawa ajakbau aina nui nunu diyam jegantaje 85 % yujumak ajakma wegamunum, aiwai 93% kakau nuwigtu café dekas jikamsa takatai ainawai sujunui tikish nugkagmash
Ashi wekaetusa dekashbauwai juu nugka tepakanuin ajakmamu pachisa amazonasnun awaja duka autukchamui, tujash takat ikamnum takasa wegamu nunu iwainawai imanchaug ajakmaka wegamunun utugchat shiig muunta duka pamuk aidauk puyakjus dichu anaiwai wajuk sujumainkita nunak duwi utugchak awa duke epemkashbauwai atsuwai bakichik anegtai junik takasa pujumainai tabauk ashi takatnu diyamat iinia nuwa amazonasnumia aina duka ayatak tsakapau ainawai tanku aina nuna,nuwigtu nugkui susauwai senchin yujumak aja yuaknun aishmagkut imanjin wain tsujai ajatmatanuin ima senchi waintinui nuwa takatji
Ausa nagkankamunum
Ajum takasta bakichik agagmau augtai shiig jiitusam, nuniakum aikta juu takat nuwigtu agagta papinmin
Amina papinmin takat umitainum,najanata bakichik dáa agaja umiktin 5 chicham ame dekashbau juju agagbau augtaiyanui
¿Wajupa kuashta awa nuwa ditak takambau aidaush
¿Nuwa ajakbaush wajina juwawa
¿Paata aidaush ajakbaush wajina utugchakna manitua juju ikama nuish
¿Wajina takua tawa anentai etsegmaush
'Imanika waichataiyai Ikam Amazonasat nuwigtu eme anentsa dishtaiyai tujash pegkejan sukagtaduka Ikamnum pujusu pujut pegkeg pujunui juuti iiniati Amazonas pujutik
' Augmattsata ame anentainsam
¿Wanka tunawa nuwa tanku kuitamin ikamia aidaush dita takau ainawai tusaish
Inimsata amina batsatkamunmin wajuku nimtina takaji ajakmatnumash takaji tuu utugchata inkuaji
Nunu anentai apusata wajuk epegmainaita
Eke augtsuk
¿Waji wainme dakumkamunmash
¿Wainnukum jusha pujutash
¿Wajina pachisan augmatua agagbau augmatbaush
Augku pujusa
Ausa bitak agagbau augmatbau
Awatsamek ausata agagbau paan chicham iwainakam
Tsentsakta anentai pegkeg ainanu ausatin agagbauwanui
Tsentsakta chicham utugchak antumainchau aina nunu nuniakum chichamu wajina tawa un dekta
Agagmau augmau N°
Cucunucu aents kuwichik takasa ikaumau
Cucunucu aents kuwichik takasa ikaumau
Batsatkamunmaya coconuconmaya aidauk batsatui nugka tentea dekapanum ejapen nugka akankamunum Cauca, Colombia
Anentaimja diyamujin betekai. Wajuk nagkamnaya miniuwaita dita pujitish dita batsatkamujinish, nuig ijunkau ainawai nuwigtu yapajui ainawai initia pujutan apajuin nemankajui judeo betekmamtin
pujuta jukiu ainawai nuniak ditak minui ainawai amerindianmaya, dita unuimanmujin chichamjin ainawai initia pujutnum ampimamun nuna takau ainawai
Yama najanetnumak Coconuco aidauk akanjamu ajakui jimag wajinum: aishmagkun nuwajai, sukutin nuwigtu bichaknujai, Etsag nantujai, duka ajakui nayaimpinmaya nugkagmayan nagkaiki pujujaku ainawaiquienes ishamsa dinui nunu asa unuimamai nunu ematasaik, duwi apajui maki makichik pujutan sukagtusui yaunchuk pujutnumak aentsjai betekan, tujash, tsawan wegak yapajinauwai, nunu nimtinum menkaekauwai nuniak najaneuwai yamai aina duka
Nuu nimtinum ajak aidauk pachiasbau najaneuwai ikam , duke taji « nugka dukuji' ukuawai wakani pegkejin nunu akug amainai atsumamun epegkin
Nugka ajakmatai nuwigtu kuchik takasa ikaumau
Coconuconmayan anentaimtin ainawa kuishkinum wakeat kuitamin ainawai nuwigtu ajakbau ainawai papan, antsan ajin ainwai dita yuaknushkam
Diita ukutaijin Coconucanmayan muuntak takau ainawai empresa privada yagkujan juwainak, nunia kuitamin Puracé tawa duka ajaukui takat waji wegantuna shiig jiinua nuna ima senchi taka wajajkui azufre Industria Minas Puracé
Nugkat wainak takamu ajukui batsatkamunmayak nui pujus wegak yapajina wegamunum awankui ainawai diita nugkeg nunitai nugka kuitamin aidauk batsama ajakui nugka tukitkajin nugkenchau aidau utsanawai tusa
Nugka awanki jukimu aidauk takisti tibau ajakmatasa nuniaku ajak uyukami tusa pachimsa taka wajakbauwai: paata aidauaji; nui asauwai ijuntuja takamu
asamtai ajakbau aidau akan ¿Gtukui maki makichik yajaiya takasagtatua nujai nuniashkun maki makichik tinamdajauwai tkish paatajijai juwaush asauwai
Empresajai dita ijunan takau aidau shiig takat wetachatain nugkanak tinamdaiyak juu wakui paatajijai takastinun
Ijunag nugkag chimjuku aina duke duke junin umin ainawai bakichik empresanak comunitaria tawa nunak
Takata aents takatan ijuntun takau ainawai nugka chichamjuku aina duke duke najanin ainawai empresa comunitario tawa nunak nuninak umin aianawa waku nimtana takantsaktawa nuna ppachis papin shiig uminka takau ainawai nuwi aents takaidaush wajina umiktatua nunash, nuwigtu adaiyin aina pamuk aidaun takatan distin aidaun nunu dita diin ainawa shiig takat weti tusa nui yunutkau aidau shiig takastai suimkag su ainawai
Nugka comunitario wegantunmat ayatak takantsati timauwai atash kuitamat nuwigtu kuntin muun uyujuk aina un chicham ijunja umitbauwa nuna diis takau ainawai maki makichik paatajijai ajumain ainwai kuashat wakea kuichik takantsati tibau tanku uyujin ainanui nunak betek akanas juu ainwai
Tujamtai nugka wenkagti esagti,paatajijai comunitario ashi nuu aidauk ashi dajin uminkakui ajakbau aina duke kuichik enketainum caja Agraria 1994, juu mijantin umikbauwai municipionum puracé (Colombia) nuwig batsatui kampatum batsatkamu aidau coconuco su nawai 70% nugka
Takat wakae pachisa takamunmak takantsauwai kuashat takat ajakmat wegantu, papa nuwigtu wakae tsakapak iinai mujayai wegantu aidau takasbauwai
Yamaiyajuishkam Coconuco emainawai takatnak wakea kuitantanak wagki kuishkin sukantau asamtai nuna tsakapau aidaunak suu ainawai kuishkin aag senchi takasa ematnume tusa nugka ajakmatai aina nuwig utugchak shiigmuun nagkaebauwai yumi yata agtai, tsetsektin, dasetin nuniak utugchata muun itauwai
Autor: https://legados-de-las-civilizaciones-americanas
fandom
Ausa nagkankamunum
Ejeta ausa amukumnu, nuniakum mamikjata tuu ainawai, nuniakum takasta organizador grafikaujai piramidainum augmatbau pachisam, nuniakum papigmin aikta
Achimtikata chicham aidau wajina pachisaya tawa. Apusata chicham tuwi antiawa
¿Tuu ainawa takatai aidaush kuwichik takasa ikaumaush coconokusnumash?
¿Waji tutaiyaita kuwichik pachimja takataish?
¿Wagka coconukushnumiash idaichaush ainawa takat wakea kuitamtanmash?
¿Waji nimtina takasash emawa coconukusnumiash jutish unuimamainkait batsatkamaunum atujatmainush?
Juti batsatkamujinish awak nugksh comunitariosh ¿Tuu ainawa? Kumpagmijai iniimsata nuniakum dekata yadauk akantukmauwaita
Jutik yumi aentsmasa diyaku ejesmau ainaji shiig aneamunum
Kumpagmijai juju dakumkamu dista jitusam nuniakum aikta juju iniimauwa nu:
¿Waji waime juju dakunkamunmash
¿Wajina aikau tame yachash
¿Wanka pegekejaita aneg ejesmamush eke namak mauskesh
¿Amseh pachinkaukaitam aneg ejesmamunmash
Jusha dekamkayum
Umikbau diisa diyamak autusu ainawai iiniati batsatkamu nugka akanjamunmak Perunumak, diintsae shiig kuashat egakmamu kuntinu mainak nuwigtu namakan nijainaik nunuwai dita takatjig nuwiya yusa puju ainawai, nuniamunum asae kuashat kuntin megkaebau yabaiyajuik awai ujumak megkaetanum
Nunu sukagtawai senchin dekas kuntin mekaegau diisa jintiaji kuntinu waikasainum tusa
Utugchat wainmau
Yumi beseka duka aniawai petróleo takamunum nuwigtu namak maakuish shiig kuitamsa takasbaunum nuu wajinum yabaik namakchakam ujumak ayawai entsanum dutikak utugchatan itawai juti batsatkamunum tuwiyanak mashash yuwatnume dui
Agabau augbauk jikamta agau aidauk ujajatmainai wajuk antumainaita namaka imanji nuwigtu yumi imanjinashkam juu pujut yamajam pujuta juish antsag iinia wegantutin
Unuimagtin apugmau
Agagbau jiintiag augmata un yaimpaktinme wajuk taka ajakuita yaushkesh ajakmmu nuwigtu kuashat ajakmat aidau
Agagmau augmau N°
Namak aidau
Eke augtsuk
Diista chichama buuke nuigtush tikish aidaush emtika tujamain aidaush wajina pachisag agabaush tawa ame ausattam dusha, nuniakum, ipajame anentaijati tusan nunikam aikta juu inibau amina papigmin
¿Wajina pachisag tawa jikamtash
¿Wajina iwaintugmawa dakumkamu agagbaunmash
¿Tuu anentaiya ausattame agagbaush
Augku pujusa
Dekatkauk augsa emakmek tsentsakta pegkeg anentai
Augsa wegakum diista wajina ujapawa
Chicham dekashbauk usuata nuniakum dekata pujamugmin
Yumik pujutan sukagtinai
Yumik, pujutan sukagtin akinui juti nugken aentsti Emesnawai juju pegkegchia nu Iina pujutai ¿Waji dutimainaita yamaish iik tumami
¿Wajuk antumtikmainainjime atum emeseakjum emegkagme
Sawi, pachimjashbau, sawi, ikamia akaegainawai, nayashnum nuwigtu namaknum, inushkaush nuwigtu tsukiantu
Yumi kuitamchakuik aentstsuk jegatnai atsumtanum ajak aidau, kuntin aidau atsustinai pujutnumak
Nuniu asamtai jumainainji anentai kuitamainai iina imau ajutkantanu, yumi pachimjashbauwanu abeuwai nui aatinai uru nagakaesau
Ipamak, kegamuji weantu kakaekatnai aents takasbaunum, numi kanawe untsunkatai kagkagnumia nagkamnawai tsapamuk
Ikama tsetsekjin minawai numinmaya, akaeyinawai entsanmaya shiig aneas kantamki, Nayantsa imanjijain nuwintu kajikji tsukatijai wegawai nunukash ataktu minaai kayam chupijunum
Etsa najawejai agkutai, nayaimpinmak tsakainawai pegkeg ajantuke diitai, Antsan yumishkam nantsegkian, najaneawai ninchiji pegekejush tsawak
Yumi tentejin shiig pegkejai, paata pataka jinui pegkegjin tsawanta,tsawantai, shiig yumi pukuni jinui nugka mawai, nunu pujutan amawai
Namak aidau nugkanmak numpa jintijai betekai
Yumik numpa jintiya ibauwai Nugkanum pujutan pegkejan sukagtawai Ashi antiamuk pegkejan suawai tsakatan Jinta muun jintamamua ibauwai ashi nugkanum Ashi achigjmakui nayantsajai Ashi pipish aidaunashkam yayawai Entsa aina duka yapajintan takaku ainawai Ashi yapajiak inimui iina nugken Nugkan wakanjiyai Senchiji wainkatasa wakegaji Nuniaku ninapegkeji jujuktasa
Ausa nagkankamunum
Yamai ijunjata Ipak sumat kumpagmijai nuniakum juu takat umikta
Kuwashat anentai jiikmi jimag akankamua nuwiya, yumi, entsa, aents aina nuwiya diista yaa achitkau ainawa
yumi-namak
aents-emeseu
Aimkata tsentsakbaunum nui
Kumpagmijai ijunjam, takasta jimag jkamin nuigtu wamat entskanta jinman tsegtatbaunum wajin pachis tawa nuu
Apusata chichama buke maki makichik jikamin aidua shiig antumain jintiajam tita
Jikamak dekapaja chicham akanja agakbau
Jikamak makichik:
Jikamak jiman:
Jikamak dekapaja akanjamu
Jikamak makichik:
Jikamak jimag:
¿Ajawak chicham betekmamtin
Shiig mamikistaush, ¿tunawai chicham betekmamti amugu ujakagtamun etsejin
Jikamak makichik:
Jikamak jimag:
Jikamak makichik
Jikamak makichik
Dekaskeanu chichama buke
Chchama buke betekmamtin
Eke augtsuk
¿Wajukukita mapuche batsatkamujish
¿Waji yutana yuu ainawa mapuches aiduash
¿Wajuk mapuches takau ainawa ajakmanash
Augku pujusa
Kumpammijai senchi jikam ausata
Tsegtakta pegkeg nagkaemakui aidua
Sapagkeata niimen autin aidua
Anegtaimsam diisam dekata chicham wajina takua tawa nunu
Mapuche pujutjinig yumik shiig pegkejai
Mapuchi pujutjinin shiig pegkejai yumik pujutan sukantin asa
Wakina pegkejish ajawai sukantawai senchin atsumamun pujutan pachis augmatin aina nuu weantu aiduk, tikish aiduaji pachimsa junawai ikama senchijijunash mapichi pujukjijnin diyamak jiman pujutan tawai tutupnin niugtush metasica tawa nuu nuigtu ikama senchiji suawa makichi pujutan pegkejan ipak sumtag senchi diis suwai yacha aidau shiig ausau ainawai,
Ashi senchintin ainwai yumi eamtush, ikam weantushkam antsan nugkashkam yumi pachisa chichakuit ima umukta duke tunatsui ashi ii pujamujai tunawai, tikish pegkenchau wainkauwai duka mapuchi wainka duka juu ainawai kuashat yacha takaku emeskamu nuigtushkam
Agagmau augmau N°
Mapuche pujutjinig yumik shiig pegkejai
numin ajan amukaju nuigtu ajainak aikau ainawai yakat chile nuniak ajainak, pino eucalipton ajainak amukaje yuminashkam kuntin aidua Yagkug aidaun ashi juu ajak yuminash senchi umin ainawai dui ymik menkaewai nuninak ampin ajatai ukatuinawai nuninak aents aiduak pegkegchau emawai nuig yaktama batsamin aiduan chichaman patatuinawai wiakush aidau wagki puyakjutsu wainak ikama takasu asanmatai shiig kuitansa tsawanjin dekagtsuk ajakbau aidau nunui shiig pegkejam pujatan sukagtinai yama tsawanta jui maniamu awa wajuk kuitamkatakji tusa tujash shiig dekasji iinash deskaskegmash kakajam aidaush aigmaktinpash nuninak yamaikit aents ijunja batsamin aidautin dekaji camion yumin amakui, pamuk adaikamuk aidauk sukagtawai yaimjai tusa nuniakun diyaji ujumak mijanai imachik epengtumatam amawai tujash amatsui tuke atinnak mapuchi
chichaman apujuina duke deskaske ashi ijuntsa chichakbau ainwai diita pujutjin awankitsan initia entsan awankitasa juu dekaskeanu awantitasa chichakuit shiig ateusa chichamainai chichak tawai pegkeg anentai apusa chcichamun, iina nugke ememaktsa dimainai ashi yamtannum batsatutin egamainaikji wajuk takakuiya epegmainaita nuniaku apu aidaushkam ipamainai iinia aidauk mapuchik chichau ainawai dekaskenum atinun shiig apujin ainawai anentain yumi awamki pegkeg ematatus nuigtushkam nuniak ashi chigki aidaun, numi aiduan ashi nugkanum batsamin aidaun entsa aidaunashkam chichamjunawai juu akamunum uchi ukunum akina tsakenakushkam shiig uchi aneastin anaiwa, entsa kuntin ayamjukbaun
Ausa nagkankamunum
Junikta kumpamijai nuniakum umintsata takat takasti
Anentaimjata kumpagmiaji pekamsam wakani pegkejish tuu ainawa papinmin Ipak usumat pegkegji ikamdua dakumkata, yumi, nugka, jii juka mapichi waimatai ainawai
Aimkata nunikam augmattsa iniatia yumi pachisa augmattai nunikam tita wajuk yumish yaimnaita mapuchi pujutnumash
Yumi pegkejin juu ainwai
Yumik ajantusa ditaiyi wagki
Initik tsuwajatut dekau aidauti
Kumpagmejai autakum diista jikattsam dakumkamu disam juu inibau ainanu:
¿Waji wainme dakumkamunmash
¿Wajina aikawa yachash
¿Wagka pegkejaita iwishtuya tsuwamamush
¿Amesh wainnukum tsuwajatku anen kantamjutaish
Jusha dekamkayum
Juti awajuntik, takainaji iniitia tsuwamatan, ikamiaajakan, nuniak aitak chichamaik ujakkau ainawai
Utugchat wainmau
Jata yamajam jinkiu, apachi jati, nunikmatai unuimagji iina tsawamataiji ememattsa diit
Wgki iina nugkenin atsawai bakuna tuina un
Iina tsuwakjig shiig jamuk atsuse nuwintushkam tikish jatanmash shiig yaijatnai, iina tsuwakjig
Unuimagtin apugmau
Unuimagtin agagbau augku unuimagmi, etsegbaushkam agagbau diisa
Iina tsuwakji tsagautai aina un, kajimatkishmi
Agagmau augmau N°
Ajagke shiig pegkejai etsaegkagtin asa
Eke augtsuk
Shiig jikattsam diista chichama buke nuniakum ausata, nunikam wainkatmame wajina augmatua
Nuniakum ipamata, aimkata juu inibau aina nuunu
¿Agagbau augbaush wajina augmatua
¿Wjina unuimatna augmatua
¿Wajina jintinjamua, augbaush
Augku pujusa
Ausam wegakum, tsegtsakta anentaimsam pegkeg agagbau
Ausa wegakum diista emtika ausa mua nuu
Chicham antashbau aidau tsegtsakta
Ajagke shiig pegkejai etsaegkagtin asa
Augmattsami ujumak pachisa, mijan dekashbauwai, tujash yacha tikish nugkanmaya (Europa) diisu ainawai iina nugken jutiksan iina ajakjin ajagken, diita takataijin diistatus
Augmatbau nagkamdauwai, yacha OSCAR SCHULER, aenst, alemagnumia asa wajakui
Iina nugken Perunum pujuu
Nuuna yachan ejetiuwai jata ajamun Cancer tutain 1976, weuwai tikish nugkanum, Roma
Nui juki weuwai, ajakan juki nii tukupjin
Egegauwai autainum 'San Marcos' yacha aidau tuwaku ainawai, tsuwatai ejetasag, ejegau ainawai Cancera ampijin 6 nantui, etsaegaju ainawai yachan Oscaran
Dui shiig anentus diisu ainawai ajagken pegkegjin
Ajagke, ajak kuashtai yacha aidau adaikamuk
Juu ajak tsuwamataig, tsapawai Ikam, Perunum, Colombia, Bolivia 2000 mijan takataiyai juu jata tsuwamatai ainawai
Ajagke niime:
Ajagkek pempemag numinum tsakauwai yagkugjin paujai
Tsuwataiyai duke, saepe
Najanat:
Umutaiyai duke ukuka, saepeshkam tsatsama umutaiyai
Tikish najawe:
Saepe pegkejai jagkunum dukeshkam
Ajagke pegkegji:
Jata ishamain aidaunashkam emegkainai
Najawe:
Shiin pegkejai jata iyash imagmaunum, initak nuigtu awantak
Najawe:
Numpa iwajin Jata ishamainnash ashi tsuwajatin
Ausa nagkankamunum
Ijunjatajum kumpagmijai nunikam takastajum, nuigtu agagta papimin
¿Tuu nugkanma tsapauwaita ajagkesh?
¿Tuita ajagke nimesh?
Ausatin agagbau, ¿wajuk najantaiyai tawa ajagkesh?
Ajagke dakumkamush, betekak diyajum
Tsuwajatuak akap najamamunmash
Ijagbaunmash yaijatuak
Yaijatuak iyagbaunmash
Supimabaunmash yaijatuak
¿Juu dakumkamunmash dekaskek iwaina?
Niime diisa augmatbau
Agagbau sutamak suwamu
Takastin papasa suwamu
Pamuk aidau atamu
¿Tuita unuimagtin aputamush juu dakumkamua juish?
Amina batsatkamugmin inimsa tuu ajaka tsuwamatai ainawa jata aidaunmash
Eke augtsuk
¿K´iche aentsush wajukuk ainawa
¿Au aents aidaush waji tsuwaknak takau ainawa
¿Tsuwaknash wajuk takauk ainawa
Guatemala: Wuqub Qak'ix nuwigtu K'iche' aenst aidau tsuwamatai
Augku pujusa
Kumpagmijai ausata agagbau, senchi chichakum
Chicham pegkeg aidau etejam agagta
Dakumkamua nunu shiig jikattsam diista
Chicham antumainchau aidau shiig jikattsam diista
Jusha dekamkayum:
Maya, k´che shiig takau ainawai nugka santa cruz k¨chemaya muja batsamin aidau, Guatemala, tsawagkag, kayan, kayumatan, tikish takatnash, dita muunji takataijin, ashi takau ainawai, yaunchuk muunta takataijin nunin asa jatan jachau ainawai
Agagmau augmau N°
Guatemala: Wuqub Qak'ix nuwigtu K'iche' aenst aidau tsuwamatai
Qak´ix nuwigtu k´iche´ aents aidau shiig kajimatkimu batsamin
Nui iyaje jata COVID-19, tujash diitak depetkaje, diita tsuwakjin, takainak yamai iwaintajame diita tsuwamagbaujin qakix, k´che depetkaje COVID-19 diita ajakjin takainak
Diita tsuwamataijin muunji ujakbau aidau asan shiig tsagagkajui
Juu augmatbau, tawai aatus jimag uchi Wuqub Qak´ix shiig uchi eme diitai yachi, setakchau, chichaman umichu, kasa makichik tsawantai jinkiuwai jata kuashat aenst jamu asuawai
Juu uchi pijuidau pegkeg jamamtuchu nunisag kuashat kasamaidau yutan, jaanchin, tujash uchik jainachu
Puyatus, muun aidai diidau, uchi kasa aidaun
Dakutus diidau junak uchin nunik ijunak egaidau nunik achikaju ainawai, nunik achikam, chichakaju ainawai suwimkan dakituinak, jintan tijish nugkanum
Jamamtuchu pujusu ainawai jata ibau ishamain aig
Juu junikbaunum tsawagmatai jiikiu ainawai Wuqub Qak´ix tsuwamatain 6 litrus najanauwai
¿Wajuk pujusu ainawa jata ibau aish
Aatus jintiuwai ampimatnak Wuqub Qak´ix
30gr rumiro
30gr eucaliptu
30gr salvia santa
30gr menta
30gr albaka
3 litros de K'uxha (alcohol natural), ashi aenst adaibau cuxa
Najanbau
Ashi chimpiata makichik ichinkanum
Ajak tsaikta shiig kuchiyai
3 litrus alcohol enkeata
3 litrus vinagre enkeata
Shiig pachimjata
Idaisata uchupjam jiman tsawan
Nuniashkush 10 twan idaisata
Ijugta jaash pujui, nunikam butiyanum yajata
Wajuk takatainta
10 imania dakituata, mackichik wasunum
Jatan main
10 dakituata makichik wasunum 20 minutus asm uwagta
Jata matasa takatai
Tsatsut uwejai achikam yakamagta
3 kuchag, 1 litrunum yuminum ukatkata jaipjati
Inagnamu ujaniamu:
Yaki agagbau ampimatai awa nunu igkumainchauwai waitkuig Kuxa, alcohol, awai tikish tsuwamatai najanmainai, tikish najanmain juu aidaujai
Manzanilla, Tomillo, Alucema, Ajo, Cebolla, Ciprex, Gengibre, Ruda, Pimienta shuwin, Clavo kugkuin, yumugku duke, Najagku duke
Juu tsuwamatai aina duka iina muunji shiig takasaje nunikag Covid-19 iman jinachaje
Ausa nagkankamunum
Ijunjata kumpagmijai, nunikam, juu takamu umikta nunikam agagta papigmin
Agagta chicham antashbau aidau pandemia, epidemia, antiséptiku, desinfectante y picaros
Apu aidau kajimatki batsamin aidauti, wajuk depetmaku ainawa jata ishamain iyantuash COVID 19 aenst batsamin aidau K'iche?
Agagbau ausa diisbau, dekaji ¿Wajuk umikaje iina muunji?
Ampimatia aidauk, ¿Chicham alcohol natural tawa nunash wajinkua tawa?
Inimsa dekata, nugkemin makichik sugkug tsuwamataish uchi pipish, bichatbau, muun aidaush. Agagta makichik jata tsuwamatai, wajinma pegkejaita nunikam dakumkata, ajak tsuwamatai
Ememattsa diyaji iina muunji jega jegama ajakbau ikam kuitamsa ajakbaushkam Ememattsa diyaji iina muunji jega jegama ajakmau ikam kuitamsa ajakmaushkam
Kumpagmijai junikam dakumkamu un jikattsam diisam aiktajum iniibau:
¿Waji wainme dakumkamunmash
¿Yachas wajina takau wainme
¿Wagka pegkejaita eke numi tsupitsuk anen dakumjamush
¿Amesh pachinkam takaukum jega jegamkatasa numi
Jusha dekamkayum
Ikamia gega negamku takataig juu ainawai shugku, minag, awagkat, tanish, shigki, chapi, pumpuna, yugkum, kampanak, tanishak sutag tsupija tanishmannawai dase shiig wayati tusa yamai nagkamsan jega jegamainakug yapajia jegamainawai nuniak ujatus ukuinawai dase wayatnun etsashkam waimainchaun jegamainawai yamai juu mijana juik tikish jegabau diisagmi yamaik nunidau asag jegamainawai, calaminan, cementon tujash tuke kajimatmaitsui ikam kuitamtanmak
Utugchat wainmau
Yamai juu jega jegabauwa duka, iina muunji jegamak diis jegama ajakui tuja yamaik jega jegabauk seki yumi yutamu nuu utugchatan itagtamui
Yamai agagbauwa nuu ausam diisam tuna utugchatan itagtamua nuu iina ijuntsa batsamtaijin diista wajuk batsatua iina nugken Ikaman kuitamainak
Unuimagtin apugmau
Juu papi ausam diisam augmattsata jega jegabau aina dusha pegkejak aina yabai jegamainakush iina muunji jegama ajakua nujaish betekak jegamaina nuu diista
Eke augtsuk
Shiig jikamsam diista agagbau aujkum nui wainkattame waji takatai ainawa
Yamai ipajame shiig anentaimsam aikta juu inibau amina papigmin
¿Agagbaush wajina pachis chichawa
¿Waji imanna iwaintugmawa dakumkamush agagbauwa dusha
¿Waji unumagtasamea augme
Augku pujusa
Nagkamkum chicham pegkeg aidau etegsam tsegtsakta
Emtikam anentaimsam diista nuniakum ausata
Agagbau ausam wegakum etejata chicham antashbau aidau unuimagtasam
Agagmau augmau N°
Jega kegkui jegamkamu nuwigtu nugka namuka tanishmagmau
Jega kegku jegamkamu
Ikamia takat kegku jegamkamuk utugchatak atsawai majanu dujajakush dasenkush umuchiatsui shiig bichamchatui
Kegkuk jega jegamku takatai:
Kegkuk jegamunmak shiig pegkejai katsujam wajaknai tujashkam wampuchi, nuigtushkam pegkejai jega jegabaunum aantsag patataishkam najantaiyai
Wajuk kuitamtaiyaita kegku:
Shiig jikattsa kuitamainai wisut, chamun, baga emesai tusa kegkuk shiig kuitamtaiyai shiwaji emesai takuik juu ampi aidau ukattaya borax, ácido, bórico
Nuigtushkam kegkuk ukutaiya yuminum egkea kuashat mijan pujusti tusa antsaik mamuk uyukai tusa
Jega kegku jegamkamu pegkegji:
Katsugmai patai japiki juwamash
Jiinmash kakajus esabaitsui
Esainai
Wampuchi
Aensttinakesh pegkegchauk ekagtubaitsui
Kegku takatai aidau:
A) Jega pujutaiji shugkujai ajitaiyai
B) Yaki takuish jegamtaiya
C) Awagtanum jegamtaiya
D) Kegku papishkam najana wekaesa jegak jegamtaiyai
Kegku ninuamu jegabau:
Kegkuk ninumainai yama tsupigbau aidau
Kegkuk shiig sukutnunum 150 nimpanti ajamunum ninumainai bichatug jujujag imanisag pegkeg pujumainai
Jega nugkajaish wajuk jegamnawa:
Tanish tanishmamu
Nugka mamuka najanbau mamikiamu jutaiya nugka kapanpatu kuti wajakin
Nugka namukaik jujai pachimtaiya paja, uwija ujejai, coco saepejai, Jaanch tsupigbau ima yupichuk baka yutaiji chijichijai pachibau aan nagkaemas katsujam wetii takuik egkettaiya kamatak yumijai
Jega inagku takamu
Jegak inagbauk takatia pasto numi aidaujai
Shiig tanish amusa takakuik, jumainai jaanch ichigtsau aidau tuja plastikujai nuigtushkam yaki takui jegamkuik jujai pachimtaiya juco, decola zorro
Yaaktanmak nugka namuka jega jegamauk pegkejai
Takatai aidau atakuig takamaitsui shiig yupichuchui nugka namuka takamuk wagki kuishkishkam kuashat ajapnatsui nuniu asa nugkanash emeseamuk atsawai
Jega jegamtash tuu takata ainawa
Ausa nagkankamunum
Juu ausam ashimkajum agagtajum amina papigmin takastin
Aimkata juu tsegtsakbau awa nui
Aimkata juu cuadro jiman wayamu tawa nu
¿Tuu unuimagtinua apugbauwaita afichesnumash?
¿Wajina tawa?
¿Wagka agagbaush ainawa?
¿Wajuku niitina ainawa afiche aidau ausamush?
Ipak sumat juunikam agagta jega jegabau papinum wajuk jegamainaita iina jeesh
Eke augtsuk
¿Waji wainme dakumkamunmash
¿Amesh dekaukum aensttsu batsamtaijish
¿Wajina augmatua agagbau awa dusha
Augku pujusa
Bitat ausata agagbau
Patakam paan jikim agagbau ausata
Ausatig agabauwa nui tsegtsakta anentai pegkeg aidau
Tsegtsakta chicham utugchat antumainchau aidau nubiakum egakta chicham antashbau nuniakum dekata
Agagmau augmau N°
Sixto Muñoz, aents inagnamu Tinigua yaaktanum nigki pujuwai
Sixto Muñoz, aents inagnamu Tinigua yaaktanum nigki pujuwai
14 mijan ankaemaknae niina yachi jakamu duwi nagkamas atsuse niijai chichasa pujumainji
Makichik aents Sixto Muñoz daagtin pujuwai Tinagua, Colombia nigkike yachak iinia pujutnak aunchuk muuntai tsuwajattan yacha nii jataik ashi niina pujutishkam yachajishkam ampijatbaujishkam ashi megkaekatnai
Anentaisa chichakbau awai makichik kuntin Macorena pujuwai initak Colombia mujajin aentsjik jinauwai ashi ishamain jata tepeamtai duka nunikui mijan nagkaemakiu aina nuwi manin akajugtin aidau Feronomianmaya uwakek ipisjauwai tikish nugkanum yujastinme tusa nunikmaunum nigki juwakui Sixto Muñoz nuniu asa yajaig chichasti nuniak chichamenak megkaewai
Pujut utugchatnum jegamu:
Muñozak makichik iwishnu uchijiyai ashi wagtinak pujuwai Tinagua nishkam yachai diijatu ajakui datsaush nagkamash nigka ajakmatan takak puju ajakui antsag musikanash shiig awatu ajakui niina muunji kajimatkimunash awatu ajakui Sixto augmatbaunmak ashi iinia aidau juu utugchatnum batsamsau ainawai eme anenisa niniashbau
Datsaush asag ukukiuwai niina nugkenak Tinagua tujash chichamenak kajimatkichui yamaikish niin kuashat chichak pujuwai
Muñoza patajin megkejauwai mijan 40 Tinagua jinjati tusa utsagmauwai niina nugkenia 1940 nagkamas miniu ainawai nunu nunikmaunum chichak tiuwai mina tsawan pegkeg ajuttsauwai tusa
Sixtuk megkaekauwai Ipak sumat yachin nuwigtu 300 iinia wegantu amukui Tinaguanmaya yacha aidau Bogota batsamas juna tuinawai Instituto Cuervonmaya tuinawai aenst kajegmauwai tusa, pegkegchau pujutan unuimag Hernando inamjauwai aenst kajegtajum nuwa aidaushkam tusa inamjauwai tikishchakam asauwai batsatkamunmaya shiig antundaika batsamsami tabaunum Tinaguanmaya tikish aenst aidaujai manik amunikuwai Sixto muñoz tunchi nunu sixto muñoz manik amunikbaunum juwakui yachijai
Ricardo chichak tawai ima chichamenak menkaekachagtatui ashi niina pujutinak takatji yachaji megkaekagtatui tawai ememattsa diitaiyai nuigtushkam egetaiyai wagki tsuwajatin yacha ashi nagkaemakiunash dekau nuigtushkam etseju tsawantan ikamian ajaknash dekau nuigtushkam ajaka najana tsawantai dekau pegkeg ajak tsakakti tusa shwag wechatnashkam ijuntsa yujumak yutanashkam Muñoz tawai juka niina yachajiya duka duikish aentstsuk pujutaijin ashi dekauwai nuniak niina pujutinaskam
Sixtuk uchi akiuwai makichik uweja amua antsag ajusui tijajishkam, nuniya uchiji, tijaji akush unumagchauwai Tinagua chichatnak
Dekamu:
Ausa nagkankamunum
Shiig puyatjusam ejeta ausa amukum nu, nuniakum takastin agagta amina papigmin
1. ¿Waji nimtina agabauwaita augtai agagbaush?
2. ¿Wajina dutiknua ainawa batsatkamunmayash?
3. ¿Wajuku ajami pujamujish?
4. ¿Waji imanna pegkegnash ujajatua chichaman etsegnush?
5. ¿Yaita dekaskenmash Sixto Muñozas?
6 ¿Yana utugchatjinia jinau ainawa Sixto nugkenish?
7. ¿Wajuk antame sixto pujuti utugchat nagkaemamunum pujushbaush?
8. Sapagkeata dekaskea nu nuwigtu dekaskechu (V) o falso (F)
Sixto Muñozan pujutji augmatbauwa dusha Colombia aenstji kajegka etsamu ajakui
2. Sixto apajig ajakui iwishin diijatin yacha jukiuwai unuimatnak yaunchuk ajakua nuna
3. Sixtuk dekawai niina pujutji antsag chichamejai jakatin aina nunak
Niina kajetjinak Sixtuk dekawai nii nagkanbaunak batsatkamujianunak
Muun Sixtu Muñozak nuna aenstjik pegkegjig dakutkut pujutjiya nuwai
8. ¿Amesh tuu dutikmainainme amek juwakmesh amina batsatkamugminish chichamjum antsag pujutjuminish?
8. Agagta chicham uweja amua ame antashbau inimsam dekata dekaskea nu
VOCALES
GRAFÍAS
LENGUA
