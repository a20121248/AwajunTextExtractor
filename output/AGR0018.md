## Tsayag

<!-- image -->

Texto de Comunicación del 5° Primaria - Awajún

<!-- image -->

## La ciudadana y el ciudadano que queremos

<!-- image -->

<!-- image -->

<!-- image -->

## 5 Tsayag

Texto de Comunicación del 5° Primaria - Awajún

<!-- image -->

Dirección General de Educación Básica Alternativa, Intercultural Bilingüe y de Servicios Educativos en el Ámbito Rural

Dirección de Educación Intercultural Bilingüe

## Tsayag 5 Texto de Comunicación del 5° Primaria - Awajún

©Ministerio de Educación Av. De la Arqueología cuadra 2, San Borja Lima, Perú Teléfono: 615-5800 www.gob.pe/minedu

Primera edición, 2023 Tiraje: 5 740 ejemplares Impreso en setiembre 2023

## Elaboración de contenido

Claudio Wampuch Bitap

## Revisión lingüística

José Luis Shimbucat Taish

## Validación participativa

José Rene Espejo Tiwi

## Asesoría y revisión técnica (Digeibira-DEIB)

Angélica Ríos Ahuanari

## Diseño y diagramación

Rodrigo Vasquez Nuñonca

## Ilustraciones

Archivo Digeibira-DEIB

## Cuidado de edición

José Luis Shimbucat Taish

## Impreso en: PACÍFICO EDITORES S.A.C.

Se terminó de imprimir en setiembre 2023, en los talleres gráficos de Pacífico Editores S.A.C., sito en Jr. Castrovirreyna 224 - interior 1.er piso, Urb. Azcona, Breña, Lima - Perú

Hecho el Depósito Legal en la Biblioteca Nacion al del Perú N.° 2023-07712

Todos los derechos reservados. Prohibida la reproducción de este libro por cualquier medio, total o parcialmente, sin permiso expreso de los editores.

Impreso en el Perú /Printed in Peru

## Iwainamu

## Anentak papijamnu:

Augtai 'Tsayag 5' aminai anentaimsa umikmauwai. Batsatkamugmin yujag juwaamu, ajakmat, egakmat, duwe takat, ajakma juwaamu, namak maut, awantua najanat, nuwigtu jega jegamat takamu aina nunu pachisa tinamsa augtai agagmauwai.

Baki bakichik augtai agakmauwa nuwig amina pujutjum dekamu nuwigtu tikichi pujutjishkam pachisa agakmau igkugtatme.

Agagmau ausa paan antumainun yaimpaktinuk takat takastin umikmauwai, kumpagmijai ijuntusam, jintinkagtin yaimpakmatai, nuwigtu apa, apachum ainau iniasam umimainaitme.

Augtai Tsayag 5 tawa nuna wakejus diisti tajame.

¡Shiig anentsam takasta!

<!-- image -->

## Ausatin iwainamu

<!-- image -->

<!-- image -->

<!-- image -->

<!-- image -->

Duwe takat

Duwe takamu pachisan unuimajai

Ausami

Tikich aents pachisa agagmau ausami

33

34

35

39

<!-- image -->

a

b

## Yujag juwaamu

<!-- image -->

<!-- image -->

c

<!-- image -->

## Dakumkamu diisam, agagmau ausam inagnakam augmattsata

Iina muunjig tsawannak shiig dekainawai nuwigtu ikam wee yujag ayau juuka yutai aidaunashkam. Nuwigtush yujag tsamataish wajig wantinua nunashkam, nuniau asa pau tsamataig kuntin uwegtin pampain aidau wantinui: washi, yakum, bachig nuwigtu chuushkam.

Juju kuntin aidau tsawainak senchi pampain ainawai, uchijin petsakag entsaku, maaninau, yujagken sujitdayainau aniachkush atandayainak. Imatuidau asamtai kuntinun egamin aidau yupichu mamikiawai pau kautak batsamtaun. Yujag akakekmaun tsamakeash tusa nuwigtu pegkejashit tusashkam nuwig wainui.

Yujag juwaamunmag aishmag aina duke yaki wau ainawai, tuja nuwa aidauk yujag wajukaigpa neje besekai tamau asa wajumainchau ainawai.

<!-- image -->

- Dakumjamu diista nunikam kumpajum aidaujai chichasta, iniimauwa nunu yaimpamainai. 1
- ¿Waji yujagna juwaawa?
- ¿Waji atsumtaina juki juwaawa?
- ¿Yujag juukmauwa nujaish wajina najanmainaita?
- Papigmin iniimau aidau aiktá, dakumjamu diisam. 2
- a.  ¿Baki bakichik dakumjamu wainam nuwish wajukenawa?
- b.  ¿Dakumjamu diismesh, yujag juwaamush waji tumainitme?
- c.  ¿Yujag juwaamunmash yaa aidau pachinainawa?
- Yujag juwaamunmash wajukna ainawa nunu iniimsam dekaata, dutikam papigmin agagta. 3

<!-- image -->

<!-- image -->

- Augmau nagkamtsuk, dakumkamu nuwigtu agagmau adaikamuji diista,
- nuadui papigmin iniimau aiktá. 1

## ¡Pau, yujag yumintsak yutaiyai!

<!-- image -->

- a.  ¿Agagmaush wajina pachis augmattsatin tame?
2. b  ¿Wagka dusha anentaimtujume? Anentaimaujum kampatum agagta.
- c.  Dakumkamu diismash, ¿waji chicham etsegmauk igkugtame?
- d.  ¿Agagmau adaikamuji dakumkamujai apatkamesh waji ejeme?
5. Namputchawame folletosh ausachukaitam; ¿Wajuku niimtinaita? 2

Kumpajum aidaujai chichasta.

## ¡Pau, yujag yumintsak yutaiyai!

<!-- image -->

Ii batsatkamunmag jimag pau wegantu juuka yutai awai.

## ¿Pau wegantu aidau juuka yutaish tuu ainawa?

1.  Pau apu, yumintsak nuwigtu yumigtin, saepeg chichap washukin nuniayaitak yagkupatin.
2.  Pau yaig, 'mujushi pau', saepe pujusmamtin, jakiti washukin nuniayaitak samekmamtin, imanik yumigtuchu.

## ¿Paush wajuk juuka yutaiyaita?

3.  Pau numiji kampugmaitkuig jachajai ajaka juutia. Tikichik wajukash tsegkenai aniachkush dasua juun ainawai.

## ¿Yaa aidau juu ainawa?

4.  Aishmag muun ajatan nuwigtu yaki watan dekau. Nuwa muun nuwigtu uchi muumpasu aidau pau nugka kakekaun jukiagtin.

## ¿Pau juukaish waji aiknawa?

5.  Pauk bukunku yutaiyai, tikich aidau yumijai namuka umaush ainawai.

<!-- image -->

Yujag yumintsak aidaunak uchi aishmag nuwa aina duka imatikag yumaitsui, iyashin yumikai nuniak takatan kakanjachai, waimakchai tumaunum.

<!-- image -->

## ¿Iyashnumash wajinma pegkejaita?

6.  Pau yuwamak jamamtuchu pujutan yaijatui. Pegkejai protaina, carbohidrato , calcio nuwigtu fósforo aidau ajamu asa. Au yujagkea nunu wajiu pimpiakchau dekapmamtan sukagtinai.

Agaju:

Claudio Wampuch Bitap

<!-- image -->

<!-- image -->

- Augmau inagnakam, agagmaunum iniimau aiktina nunu ejeta dutikam papigmin agagta. 4
- a.  ¿Pau wegantush wajupa juumainita?
- b.  ¿Pau nugka kakekaunash yaa aidauwa juumainita?
- c.  ¿Paush wajuk juunua nuwigtush utugkatasa juwaaji?
- Dakumjamu aidau apatkam diista, nunikam papigmin iniimau aiktá. 5

<!-- image -->

¿Pau saepe chichap nuwigtu pau saepe pujusmamtinjaish wajinma betekchauwaita?

<!-- image -->

- Chiju tesakmaunum agagmauwa nunu ausata nunikam wagka juniawa nuwigtush wajukeakua juniawa tawa nunu jikattsam diistá. Agagmaunum jimag anmamtin ejeta. 6

Wagka juniawa tawa duka utugchat awa nuna tawai.

Wajukeakua juniawa tawa duka utugchat nagkaema nuna tawai.

<!-- image -->

| Wagka juniawa                                    | Wajukeakua juniawa                                                    |
|--------------------------------------------------|-----------------------------------------------------------------------|
| Uchi aidauk yujag yumiskanak imatikag yumaitsui. | Nuniau asa yupichu waimau nuwigtu asum wegau numpe yumikchau asamtai. |

Yamai, kampatum akanka agagmau nuwigtu juk akanka agagmauwa nuwiya jimag wagka juniawa nuwigtu wajukeakua juniawa tawa nunu mamikiata. Nuadui, papigmin agagta.

## Kumpajum aidaujai chichastajum nuniakjum betek ijuntugjum aimkatajum. 7

Amesh imanuk diyam folleto chichaman etseja dusha? ¿Wagka?

Folleto chichaman etseja dusha juki takamainashit ¿Wajuk dutikmainita?

¿Folletonmash wagka dakumjamush batsakmauwaita?

<!-- image -->

## Waji unuimajume nunu anentaimtusam diista. 8

Ausam papigmin iniimau aiktá:

- a.  ¿Ausa inagnaka takat umiamush yupichug diisum? ¿Wagka?
- b.  ¿Utugchatash tuwa igkugmume?
- c.  ¿Wajuk esegamea emamainitme?

<!-- image -->

Bakichik yujag ame batsatkamugmin juuka yutai etejata nunikam wajuk juuk yuu ainawa nuwi anentaimsam bakichik folleto papigmin agagta.

<!-- image -->

- Agagmau ausata. 1

## Nomatsigenga juuka yutai augmatmau

Nomatsigenga aents aidauk Selva Central nugkanum batsamnai, distrito de San Martín de Pangoa tawa nuwi ima senchi wainnawai. Juju ijutkau aidauk patajijaig kuwashat takau ainawai, nuniau asag juuka yutai aidaunash takau ainawai.

Majunch, tsuntsu, ujik wegantun juuktasag, kegku juki entsa

<!-- image -->

initken aepa dukap tsawan ukuwai, nuwi yupichu chimpimamtai achiktajai tusa. Tikich aidauk atashu ampujin aniachkush neje kaujun ukujin ainawai, nuna yuwaun punuk, ujik aidaun achiktatus.

Bukinnak jachajai aniachkush bachitjai ashii yajumin ainawai, kugkuknak ajakag bakichik nantu idayainau dutikamu kagak bukinnak tujumtiknai.

Deka anmamtinun nuwigtu chagkin aatus takainau tsuntsu, kugku aidau juuktinun.

Chiachia najaneaku kuwig aidaun juuktasag linternan nuniachkush shapaja duke kagakun takau ainawai. Aikasag, wampa nuwigtu café ajanum kutsaja yajumnai. Nomatsigenga aents aidauk chiachianak uwejen achik buukchijin mamikis tsajit inina mainai nanaak wee tusa, dutika juwamuik ichinkanum yumi apugtus egkeau kuntuti nanakai tamaunum.

Uchi aidauk chiachia juwaaji tusag yakí numinum waamun wasugkamainau, tsakataitak aatus dita pujutjin takaki emainau.

Augmattsamu jukimu.

<!-- image -->

## Papigmin iniimau aiktá: 2

- a.  ¿Nomatsigenga aents aidaush wajina takau ainawa?
- b.  ¿Nomatsigenga aents aidaush tuwi batsamnaita?
- c.  ¿Nomatsigenga aents aidaush wajinna ainawa uchi wasugkamaunash?

## Wagka juniawa tawa nuna iwaintajame ame papigmin wajukeakua juniawa tawa nunu agagta.

- Majunch, tsuntsu, ujik wegantun juuktasag kegku juki entsa initken aepa...
- Kugkuknak ajakag bakichik nantu idayainau dutikamu kagak...
- Nomatsigenga aents aidauk chiachianak uwejen achik buukchijin mamikis tsajit inina mainai...

Wajukeakua juniawa tawa nunu ausata nunikam ame papigmin wagka juniawa tawa nunu agagta.

- ... Auna aikak yupichu punuk, ujik aidaun achinau.
- ... Tsakataitak aatus dita pujutjin takaki emainau.

¿Augmatmaush wagkag agagmaukita?

- Kumpajum aidaujai chichastajum nuniakjum papigmin betek ijuntugjum aimkatajum. 3

Agagmauwa nunu chichaman etseja dusha amesh imanuk diyam? ¿Wagka?

Agagmau chichaman etseja nunu jukimesh takamainkaitam ¿Wajuk nagkamainitme?

¿Nomatsigenka aents aidau juuka yutai jutinujaish tuu betekaita nuwigtu tuu betekchaush wainme?

<!-- image -->

Tikich batsatkamunmaya juuka yutai dekamush amesh imanuk diyam. ¿Wagka?

a

b

## Ajakmat

<!-- image -->

<!-- image -->

c

<!-- image -->

## Dakumkamu diisam, agagmau ausam inagnakam augmattsata

Iina apaji, dukuji tsanimpan ukuatag takug dekatkau kupig ijumui, nuadui kaya 'namug' tutai jinchagkua anin ajamun juki tsapanum chat egkea yumin ipakjai namuk tsanim ijumjamun ukatuk, aja ukuatnunash aikasag ukatuk uminai. Dutika umik ajakmatnak nagkamnai, tsanim shiig tsapaiti tusa nuwigtu nejeakush mama pegkeg tujuaju ati amaunum.

Ajanum ajakmakug mama wegantunak paum, kugkuim, butum nuwigtu tikich mama aidaun pachimag ajakmauwai. Aikasag, apegnum pituk, sagku, manchup, pina, chiki, kegke, pagat aidaun ajakmau. Juju ajak aidau tsanim tsakagti tamaunum ima senchi yain ainawai. Muun chichakug yumi yututai juju ajak aina nunu umajag esattin mama kitamtaig dita ajampenawai dutikamu asa waamak pegkeg jamamtuchu tsakauwai, tinai. Ajakak yainik tsakaidau asamtai.

<!-- image -->

<!-- image -->

- Dakumjamu diista nunikam kumpagmijai chichasta. Iniimauwa nunu yaimpamainai. 1
- ¿Aentsush waji ajakna ajatasash etegkeawa?
- ¿Aentsush wajuk ajakmatna takainawa?
- ¿Yaa tsanimnash nuwigtu tikich ajak aidaunash ajainawa?
- Papigmin iniimau aidau aimkata, dakumjamu diisam. 2
- a.  ¿Baki bakichik dakumjamu diyamash wajukenawa?
- b.  Dakumjamu diismesh ¿Tsanim ukuamu pachismesh waji tumainitme?
- c.  ¿Ajak ajakmatin etegkeamunmash yaa pachinainawa?
- Ajakmamunmash wajukna ainawa nunu iniimsam dekaata, nunikam papigmin agagta. 3

<!-- image -->

<!-- image -->

<!-- image -->

<!-- image -->

- Augmau nagkamtsuk, dakumkamu nuwigtu agagmau adaikamuji diista, nuadui papigmin iniimau aiktá. 1

## Muntsujut Inchikuat

<!-- image -->

- a.  ¿Agagmaush wajina pachis augmattsatin tame?
- b.  ¿Dakumkamunum wainag dusha wajukatin tame?
- c.  Dakumkamu diismash ¿Tuwig jusha nagkaemawa?
4. Namputchawame augmatmau agagmaush ausachukaitam; ¿Wajuku
5. niimtinaita? Kumpajum aidaujai chichasta. 2

## Muntsujut Inchikuat

Shampuyakunmaya nuwa muntsujut Inchikuat daagtin, niijai ijunag ashi patayig batsamin, eme anentsa diitai ájakui.

Takatjinnu nawanji. Nigka dukuji takataijin unuimatjau. Niishkam umayi jinta tepeenak datem ekenka umaku ampigmaun shiig ijagmak umin.

Dukuchji tsaag aajam pujutan niimaju. Dutikak chichagkau nuwa ajantusa diitai, takatjintin, asum ati tusa. Dukuji ajanum wekaetan, akinkamtan nuwigtu ijagmatan jintintuamunak ashi dekau ájakui.

<!-- image -->

Nigka wajukunma ajakash ajakmamainkita, pegkeg tsapakti tusaish nunak dekau. Inchikuatak nugka aja ajamtasaish wajuku etegtaimpaita, ajanmash tuu yantamnumak ajamainkita namuk, nabau, yuwí, paampa, mejech, piria, tsuwak nuwigtu apegnumash waji ajataimpaita nunak shiig wainu. Yapagtinish wajig dekatkaush yutaigkita nunash dekau asa nigka ashi tinamag ajakmau: manchup, pituk, sagku, chiki, tsanim waamak tujuin, tujumpaja ipanja yutai, nijamanch najantai aidaunash wajuk uwettawa, akinkamkush utugkaya ajataiyaita nunu aidaunash ashi dekau ájakui.

Inchikuatak kashikmas ajajin wegau, jeganta eke ututsuk niya untsumu, nuniak -wi dukun minajai yujuawaipa, tusa untsumu. Takamtakek wayachu tuke untsumak wayau. Nigka aatus tau ajan ajantus diyak, numpan umutjujai tusa. Pujushminnak aja wakanin yujutjuwa tau asa. Kashikmas ajanmak weuwai mama ijagkaimak wegatsaig nejennun uwemig tusa. Etsa tajiagmatai wegamak imanik nejenchau uwetai tamau asamtai. Tikich ajanum pachiachmau wekaekama wayakush nigka ajantus diyau.

Aikasag, niig dekau asaukanum piria, seetach, wakam, pitu, kushi wakam ayaun. Namaka ajanum paampa, duse, papai, mama, kai ayaunashkam. Muja ajanmash kukuch, pagat, esem, eep, waji ajaka junawa yuwatnush, tsuwamagtinush, ajatnush nunak ashi dekau ájakui.

Tuké nigka ajanum weu, minakush yutainak tinamag juki midau. Dukuji, umayi, kai aidaush eme anentus dakainau. Nigka yumainnak juki esemnash yugkunas eme wajas midau. Dukuji inajuamtai ashi betek ijunas yuidau tuwajame.

Agaju: Hugo Wipio Paucai

<!-- image -->

- Chiju agakmauwa nunu ausata nunikam chicham mamikjamu aidaush wajina pachisag tawa nunu anentaimaujum papigmin agagta. 6
- a.  Shampuyakunmaya nuwa muntsujut Inchikuat daagtin, niijai ijunag ashi patayig batsamin, eme anentsa diitai ájakui.
- b.  Aikasag, niig dekau asaukanum piria, setach, wakam, pitu, kushi wakam ayaun.
- c. Pujushminnak aja wakanin yujutjuwa tau asa.

Yamai, augtai agagmauwa nuwiya jimag chicham ame dekachmau mamikjata. Dutikam wajinak tawa nunu iniimsam ejeyim papigmin agagta.

## 7 Kumpajum aidaujai chichastajum nuniakjum betek ijuntugjum aiktajum.

Chicham etejamush wajinak tawa nunu dekamush amesh imanuk diyam? ¿Wagka?

¿Wajina takua tawa: 'eme anentsa diitai' tamaush?

Agagmau ausaum dusha ame ajakmaku takamunmash wajuk yaimpamainita.

<!-- image -->

## Waji unuimajume nunu anentaimtusam diista. 8

Iniimau ausam papigmin aiktá:

- a.  ¿Augtai agagmaush wajuk diisume?
- b.  ¿Tuu takasa emamunma yupichu emamainchaush igkugkume?
- c.  ¿Wajuk esegamea emamainitme?
- d.  ¿Pajin takasa nagkaikium nunu takakmesh wajuk dekapmamjamume?

Bakichik muun ajakmatan dekau ijagsata nuniakum minash wajuk ajakmataiyaita nunu ujatkata tita, nuadui antukmaujum kumpagmejai ujanikta.

<!-- image -->

<!-- image -->

- Agagmau ausata. 1

## Yine aents ipania takamu

Yine aents batsatmaunmag yamaikish ipania takamuk yupichu takat imá senchi wantinui.

Ipaniamu aina duka yapajiasa takat yainiamu iina patayi aidaujai aniachkujish ijunja batsatkamunmayajaigkesh. Juka kuwashat takat uyumaka emaku aiktaiyai, 'aja takaku' ipanitiama anmamut.

<!-- image -->

Ipama takamuk kuwashat tiyus takuni wegamunum nuniachkush kuwashat tsawanchakam takamu amainai nunu dekamainai, aatsa yainiamunum shiig anemainai aents ipama dushakam wagki takatjin emtikau asa. Juju takatat iikdaisa ipania takataiyai juti patayi ijutkamujai. Umiktajai tabauk dukap ajakmaka wegamua nuwai: mama, shaa, ajus, biik, tikich ajak dukap tsawan wegatsaig umimain. Jutika takamu patajai nuwigtu batsatkamunmaya aidaujaish ijutkamu wantinnai.

Aja ajamauk tsawantai yuwa pujamun sukagtinai. Aniau asamtai ipania takasa emamuk tuké imanai, wagki tamak, aentsun dukap ijumu nuniak takat ijunja ipania yainika wamak ujuinau.

Agagmau jukimu: Yine - Territorio, historia y cosmovisión. Recuperado de https://bit.ly/3zzl5pX

## Agagmau patasmek ausata nuniakum papigmin aimkata: 2

- a.  Yine aents aidau diismash, ¿ipania takamush wajimpaita?
- b.  ¿Ipaniawajash waji takatna takaush ainawa?
- c.  Takat wamak umika wegamu amaunmash, ¿ipania takamush tuna tikichnash umiawa?
- d.  Chicham etejamush wajina tawa nunu papigmin agajam betekmata.
- e.  Chicham nunak tayaitak tikich chichamjai tamau iniimsam ejeta.

| Chicham   | Wajina tawa   |
|-----------|---------------|
| Yupichu   |               |
| Umiamu    |               |
| Ijutkau   |               |
| Yuwamu    |               |

antugdaiyat patapatasaik

pataa takat

- Kumpajum aidaujai chichastajum nuniakjum betek ijuntugjum aiktajum. 3

¿Juju unuimajum nuwi nagkamsam ame batsatkamugmin ajakmamu esegatasamesh tuu takamainitme?

Tikich aentsush wajuk ajakmauk ainawa nunu wainmauk imanai tamek. ¿Wagka? Etsegkata.

¿Ame unuimagmaush pujutjumin, pataimin nuwigtu batsatkamugminish wajuk takakmea iwainamainaitme?

<!-- image -->

a

b

c

<!-- image -->

<!-- image -->

## Egakmat

<!-- image -->

## Dakumkamu diisam, agagmau ausam inagnakam augmattsata

Awajún aidauk kuntin egamka yutan puyatjus takauwai. Juna takainakjag dita kajamaujin eme anentus diyak dekas kuntuknagjai tuidau. Kajanmakesh aentsjai maniau, pagkuniau, ijunjagkesh jiyaniau. Annun kajamjag kuntinun wainkattajai tusa wekaegak wegak  yupichu kuntinun egamu.

<!-- image -->

<!-- image -->

- Dakumjamu diista nunikam kumpagmejai chichasta. Iniimau aina nunu yaimpakti. 1
- ¿Wajina atsumawa egamkatasash?
- ¿Tuwi kuntinnash egamainawa?
- ¿Waji kuntinua egamtaiyaita?
- Dakumjamu diista nunikam iniimau papigmin aiktá. 2
- a.  ¿Wajukenawa aentsush baki bakichik dakumjamua nuwish?
- b.  ¿Tuu amainai tame egamka yuwamu pegkegjish? ¿Wagka?
- c.  ¿Waji kuntin aidauwa egamtaiyaita?, ¿utugka yutaiyaita?
- Kuntin egamku yujamunmash wajukna ainawa nunu iniimsam dekaata nunikam papigmin agagta. 3

<!-- image -->

<!-- image -->

<!-- image -->

<!-- image -->

- Augmau nagkamtsuk, chicham  agaka iwainakmau aidau diista nunikam iniimau ausam papigmin aikta. 1
- 2 Namputchauwame agagmau expositivo ausachukaitam; ¿Wajuku niimtinaita? Ijuntsa augtaigmijai chichasta.

<!-- image -->

## Ikamia kuntinun maajai

Yamai pujag nuwig yujaka batsamka wegamu asa pataa aidaush pampag wenak senchi egamau awai kuntinun maa yuwawagtatus. Nuwigtush kuntin maamuk ashi patajai, ijunja batsamtaijai chichasa ijuntsa egamtaiyai, nuniaku

<!-- image -->

waji atsumtatji dusha najantaiyai kuntin maatin.

Kuntin egamkatasa wegakuik atushat ikam wenawai nuwi wainnawai kuntin najamkamu, pishak kuntin yujamun ujajatu. Kuntin wakemsa egamka yutaig juwai: kayuk, shushui, uwegtin aidau, japa, pabau, tikich wegantu aidau.

Nuwigtush kuntin maatin najantaig uum tutai, juna najanatasag yunchikin, uyain kagkaji shigkijaun ujaka, shikitan basejug nujai yakaja kuitamas najanu uumin. Nujai umpuntinun tsentsakan bataen, idayuan ujaka baseja najanu tsentsakan. Nuniak kuntin maatnujin tsegasan najanu ashi ajak aidaun juuka.

Aents juna takau shiig dekau aina nunu shiig ujajatnai kuitamsa uum umputan ashi iina muunji tibaun. Nuwigtu yamai awajunik tikichnumia egamku takatai aidaun takainawai. Akajun, dakamtikat aina nuna, aatus takainak egamak yuwinawai.

Agaju: Claudio Wampuch Bitap

## Ausam nagkankum, dekaskea nuna aimu mamikiata dutikam papigmin agajam inagkeakta. 4

- Kuntin uumjai senchi mautai aidau: uwegtin, chigki nuwigtu kayukchakam.
- Aneaku amainai kuitamsa yuta kuntin maamu aidau.
- Akajushkam egamku wegaku atsumtaiyai.
- Kuntin egamauk bakichik takat yaijatui yuwa pujustag tamaunum.

## Dakumjamu diista, apatkam diisam wajuku ainawa nunu papigmin agagta. 5

<!-- image -->

Agagmau ausamag nuwiya akanka agagmau ausata, dutikam dekas jikattsa augmatmauji ejeta dutikam papigmin agagta.

Iniimau aina nunu dekas jikattsa augmatmauji mamikiamun yaimpakti.

¿Wajina pachis tawa agagmaush?

¿Wajintu tujamua egamka yutan pachisash?

Yamai pujag nuwig yujaka batsamka wegamu asa pata aidaush pampag wenak senchi egamau awai kuntinun maa yuwawagtatus. Yamai pujag nuwig yujaka batsamka wegamu asa pata aidaush pampag wenak senchi egamau awai kuntinun maa yuwawagtatu, nuniaku waji atsumtatji dusha najantaiyai kuntin maatin.

- Yamai, patatkau nuwigtu nuwi pataekau akanka agagmauwa nuwiya jikattsa augmatmauji jimag ejeta nunikam papigmin agagta. 6

<!-- image -->

## Kumpajum aidaujai chichastajum  nuniakjum ijuntugjum aimkatajum.

¿Waji utugchat nagkaemawa egamka yuta amina batsatkamugminish?

<!-- image -->

¿Wajina pachis tawa egamka yuta agagmauwa nuwish?

## Waji unuimajume nunu anentaimtusa diista. 8

iniimau ausam papigmin aimkata:

- a.  ¿Baki bakichik akanka agagmaunum jikattsa augmatmauji ejeta tamaush yupichukait?
- b.  ¿Waji utugchata igkugkume?
- c.  ¿Wajuk iwagmainitme?

Najanata agagmau expositivo amina papigmin wajuk takau ainawa egamka yutanash ame batsatkamunmayash.

<!-- image -->

¿Wajuk yupichu emamea iwagmainitme?

<!-- image -->

- Ausata juju agagmau. 1

## Shipibo egamka yutai

Shipibo aentsu takatjig dekas jujuwai egamka yuta nuniu asa ditak kuntinun maawag yuwidau juju aidaun chigki nejen, kuntin ikamia wegantun. Dita kuntin maatasa taka wajakmauk tsawan wegamunum yapajinae, duwi yamaik ditak juwinawai akajun nujai egamak yuwinawai.

## Dekaske aents kuntinu

<!-- image -->

egamnuk shiig dekau amainai, dekatkauk ashi kuntinu maainuk umiku amainai tujai kuntinnash maattawa nuna: bala, pila, linterna, kayaun, mosquitero, acepatain tuja kuntin maa egkea itatnunashkam. Nuwigtush dekau amainai utug wega kuntinnash igkumainaita, nuniu asa wainkau amainai kuntin shinamun, najamka ukukbaun, kautbauji aidaun. Ima senchi dekau amainai kuntin maatasa wekaekuik nunishtaya timaun shimpankaig tusa.

Kuntin egamku tsawan megkaemauk amainai nugka ayamunmash pujag nuniashkug atushat wenak batsatkamunak nagkagag wenak tsawanta juwau, nuniu asa yamaik batsamka wenaku kuntin yupichu wakemaitsui.

## Aimkata papigmin: 2

- a.  ¿Wajina takainawa batsatkamu shipibo aentsush?
- b.  ¿Wajina juwinawa kuntinun maatasajash?

- c.  ¿Kuntin egamka yutash wajuk yapajinae?, ¿Wagkag ainiawa?
- d.  Etegkeata anentaimjamu dekaskea nunu timau chicham juka akankamunmaya dutikam inagkeakta agajam papigmin.
- e.  Papigmin iniimau aidau aiktá.

| Akanja agagmau 1   | • Kuntin egamkatasa atsumtaig akajuwai. • Shipibo aentsnumag egamka yuta jujuwai tswantai takamuk. • Yugkipkin nejeg shiig pegkeg kugkugkutame.                                              |
|--------------------|----------------------------------------------------------------------------------------------------------------------------------------------------------------------------------------------|
| Akanja agagmau 2   | • Kuntinun egamnuk pampautsuk wenu ainawai ikam. • Kuntin yujakmauji, shinamuji aidau yaijatui yupichu mautnum. • Kuntinun egamnuk dekau amainai ashi wajuk takataiyaita egamkatasaish nuna. |
| Akanja agagmau 3   | • Kuntin ikamiag megkagag wegawai. • Yupichu wakemka mantamnawai yuwatin. • Tsawan wegamunum kuntin egamka yutak yapajina wegawai.                                                           |

¿Tikich aents pachisa chicham etsegmaush imanuk diyam?, ¿wagka?

- Chichasta kumpagmijai ijunjajum nunikjum umiktajun juju tesamu awai apatka diyamu kuntin egamtai pachisa. 3

|             | Awajún   | Shipibo   |
|-------------|----------|-----------|
| Betekmamtin |          |           |
| Yapajinu    |          |           |

a

b

<!-- image -->

Takastin

<!-- image -->

c

<!-- image -->

## Dakumkamu diisam, agagmau ausam inagnakam augmattsata

Ikam yujag tsamatnum muun aidau nuna egainak, kuntinun maatatus nuniachkush entsa uchutuatatus yujas wainu duwe ukuiniak chunuk wajas pujaun.

Nunik duwe akau uwejen achika, shiig kuitamas anenjuki 'Nugkui' pachis nuniak pumpun duken juki akai peduag chagkinum. Juna juki inagnakug tuke yama nagkamchaku kutsaku awanke ijumjamua nujai awaksag yutua ukuau, wainka tsuwapaka yaja utsagka ukumainchau, aatsa takajinig duwe dukuji duwe puja nunak emegkainai.

Aintsag duwejai najankujik uchij aidaush tuja muun katsuaju aidaush betek umimain muun 'Bikut' timaun. Nuniaku antugdaika takat awajundau apattsa emamain. Juju taji duka aishmag datsameau aidauk duwenak achikag wasugkamaitsui, nuwigtu pinig iwajamu muunta umutainig umumaitsui, nuna intimki takauk daki shupagkau jinmai tabau asamtai.

## Duwe takat

<!-- image -->

- Dakumkamu diisam chichasta kumpagmejai. Juuju iniimau awa nunu pataetukam. 1
- ¿Waji dekame duwejai najanamu inagkatasa atsumtaish?
- ¿Duwejai najanamu wegantush tuwa wainme?
- ¿Duwejai najankamunash utujenawa amina batsatkamugminish?
- Iniimau aimkata amina papigmin dakumjamu diisam. 2
- a.  ¿Wajukenau wainme dakumjamua nuwish?
- b.  Dakumjamua nunu diismesh ¿Waji tumainitme duwejai takatai pachismesh?
- c.  ¿Waji atsumtaijai duwenash takainawa najanamun inagkagtasash?
- d.  Iniasta dukug dekau duwejai najankamu shiig inagkami takujash utujiajawagki nunu amina papigmin agagta.
- Inimsata wajuk unuinainawa duwejai takau ati tusash ame batsatkamugminiash, tuna pataetuka uminawa nunishtaya takakuik timaunash. Agagta amina papigmin. 3

<!-- image -->

<!-- image -->

- Augmau nagkamtsuk, agagmau diista. 1

## Uweg shiig ikigmatai

## 2

## Atsumtai :

- Yumi
- Sekemu saujin
- Sipivu nanchiknau
- Papi ujugmamtai

## Tamau umiktin:

- 1 Uchupjata uwejim pipich Yumijai
- 4 Tiwigta sipiyujai Nanchikim
- 2 Apusata pipich sekemu saujin
- 5 Saugmitkata yumi senchi apugtusam

## Chichasta iniimauwa nunu pataetukam.

- a.  ¿Waji agagmau wegantu amainaita?
- b.  ¿Wajinum atsumtaya tame amesh?
- c.  ¿Wagka agagmauwaita?
- d.  ¿Wajukmainkita juju tamau betek pataetuka emashmash?

Dekas tame kumpag aidau. Amek augsaume agagmau instructivo tamau umiktin. Agagmau tamau umiktin:

- Chiju shiig mamija agakmau amainai.
- Dekapatai batsatkamu wajukattaji nunu aidauk.
- Tamauk shiig antumain agagmau amainai.
- Tamau emakuik betek umimainai pataetuka.
- Chicham	chitu	agakuik	infinitivo	tuja	imperativo	amainai.
- 3 Yakagta senchi uwejim
- 6 Ujugmagta papi bukujai

## Agagmau ujajatkui pataetuka pinig inajut takamu

Pinigkak duwejai takasa najanamu juti awajunti atsumaku takataiyai, duwi ashi pataa aidaunmak juju atsujuk amaitsui, duwi dukug aidauk uyumas duwejaish wajuk takataiyaita nunak ujajatkau amainai. Nuna eke unuimatsuk nuwauch aidauk chicham umiktin umikmaun antuku amainai pegkeg pinigkan najanin atajai tusa.

Pinig najankamu inagkatagtakuik ajutkagtumainai juju atsumtai aidau:

- Jimag chigkim utuaka jigkamu.
- Jimag pinig.
- Makichik numi 1. 1/2 cm. Esanti ajamu.
- Kaya baeg nuniashkush tsuntsu yuwamu ukunchi.
- Makichik kajitiya puspura.

## Pinig inagmau nagkamau:

Wegamu 1). Pinig najanamun juki kaya baejan nuniashkush tsuntsu yuwamun juki kuweau pinigkan awanken, initkenchakam shiig kuitamas dutika pinui emau.

Wegamu 2). Pinigka juwau tuwi inagkattawa nuwi nunu yantamnumak dase senchi pepetchaunum nuwi aepeau wej chigkimin jiin jijumak dutika jimag pinigkan patau nuwigtush yantamenig ashi chigkimin patatug dukuau pinigkan.

wegamu 3). Yamai, puspuran juwau dutika tsaket ekemau dutika jii ijumjamun akau pinigkan inagkatatus. Juna aikakug nuwig pujujus chigkimin patatu senchi imatikam pinig najak jinanch wetai wakemtatus.

Wegamu 4). Inagnak najukmataig numi juki tiwiki jiyau kuitamas dutikam diipas bichatjati tusa.

## Augsam nagkankum ejeta aikmau aidau agagmaunum awa nunu dutikam agagta amina papigmin. 4

- a.  ¿Waji wegantu agagmauwaita?
- b.  ¿Tu dekapatainum wantinua: kuweau pinigkan awanken, initkenchakam'?
- c.  ¿Tu dekapatainum tawa? ¿'Yamai, puspuran juwau dutika tsaket ekemau dutika jii ijumjamun akau'?

## Agagmau tawai pinig inajut duka ajutjamui amina papigmin. 5

- Pinig najanamu juwau shiig ujujamun.
- Inagnak, numi juki tiwiki kuitamas wekemu.
- Yamai, puspuran juwau dutika tsaket ekemau.
- Dase senchi pepetchaunum nuwi aepeau wej chigkimin.

Eke pinig najanamu inagtsuk. ¿Waji atsumainita?

- Chigkim, pinig nuwigtu numi.
- chigkim, numi nuwigtu taig.
- Chigkim, duwe nuwigtu puspura.

<!-- image -->

## Awaksamek ausata agagmau nunikam agagta amina papigmin waji aikawa wegamu 2 (paso 2) tamaunmash. 7

Chichasta kumpagmejai nunikjum ijunjajum aiktajum.

¿Tuwa wakejusmesh diisume agagmau timau umitai augsam nagkantaum nuwish ¿Wagka?

¿Wajinma yaijatmainita jutika takamush ii duwejai takat takamunmash?

¿Wegamu 4 tawa nuwish imanjish tuwa wainkaume? ¿Wagka?

<!-- image -->

## Augsam inagnakum aimkata juju iniimau aidau ayatak chichakam nunikam agagta papigmin: 8

- a.  ¿Wajina ujajatua agagmau timau umiktinush?
- b.  ¿Wajupa yantame akankamuita agagmaush?
- c.  ¿Waji utujimkaume juju takasa wegamunmash?
- d.  ¿Wajuk adeajume?
- e.  ¿Wajuk iwagmainitme?

Dukuchjum ujatkata tita duwejai najagkamu inagtai aidau pachisam nunikam agagta papigmin.

<!-- image -->

<!-- image -->

1

Augsata agagmau.

## Duwejai takat Yine

Duwejai takat umiktag takuik junawai esattin duwe entsanmaya akaimu, dutika juju takatan ematag takug aents Yine aidau dita dukuchji takasmaujin betekmas takau ainawai.

Aents Yine wegantu aidauk najanin ainwai ichinkan yujumak inajkatnun tuja ichinak yumi shikiktinnashkam tuja pinig aidauk shikika umagtinjin. Untsu kolpeto tutaig yujumak egkeja yuwatnujin. Juka duwejai najankamu ainawai duwi juna takastatkujag ditak pataetuinawai dukug dekau Yine timaun, nuniau asa tuke segauwai akaitjai duwen tusa dukujin 'Pagota', juju yayawai duwejai shiig najanin ati tamaunum.

Juju takamunmag awai nunimaitsui tuja nunimainai timau aidau pataetusa umimain nunak dukuchji timaunak betek umin ainawai. Duwi uwejen ikigmau ainawai pijipjin, nuwigtush duwe akaimuk tutupnik jegag awaimaitsui wagki nuwa nantunum jau wainkai tusa nuwigtush tsanijimaukesh wainmaitsui. Tuja uwegmin dukumdukum takumek duka pegkejan ujapawai, tuja apujuk duwen pujugkug yumaitsui jiman, kachin aatus takau asa nuwak emetmamas ekemas inagmainai duwejai najankamun nuna nunishtaig pinigkak shig jakuku jinmainai.

Duwen najankug shiig apujuk awantua emak tente emawai, nuniak kuwishiau pinumatatus nuniak betek emau. Dutika najanag tun tsawan jiyau etsanum jujugti tusa, dutika agak emau kuntinu nimen, yagkujan, chigkin wakani aidaun. Junak najanui nuwa aidau nampejam pishta tutai tsawautai atsumtinjin.

Agaju: Leonardo Piño Sebastián

## Augsam aimkata amina papigmin: 2

- a.  ¿Tsawan wajukeamunma duwesh akautaiyaita?
- b.  ¿Wajintu chichagkamuna uminaita eke pinigkan najantsukesh?
- c.  ¿Adaijata wajuku ainaunak duwejaish najanin ainawa aents Yine aidaush?
- d.  ¿Wajupa tsawantak etsanmash ukuawa pinig najankamu jujugti tusash?
5. Ausata tenteagmau awa nunu nunikam agagta papigmin tuwi nagkama takasa emamuita nunu pachimtsuk 1 nagkamam 4 inagnakum. 3

Inagnakuik 10 tsawan etsanum jiki apugtaya jujugti tusa.

Segami waintayai eke duwe akautsuk, duwe dukuji 'Pagota' tutaiya nunu.

Duwe akai najankatag takuik jutaya entsa nujinchinia tsawan esattin.

- Chichasta kumpagmejai nunikjum ijunjajum aiktajum. 4

¿Yamai unuimajum nuwi nagkamamesh wajuk wegakmea duwejai shiig najanush amainitme?

Aminish anentai jumainnak sukagta tikich wegantu takatjish duwe najantanmash ¿Wagka? ujajatkakia.

¿Wajukeamunma atsumainitme juju unuimagmaush ame batsatkamugminish?

<!-- image -->

Pinig najanku pujakuik ijagmatia jima nuwigtu kachi.

a

b

c

<!-- image -->

<!-- image -->

## Ajakma juwaamu

<!-- image -->

## Dakumkamu diisam, agagmau ausam inagnakam augmattsata

Juju wantinui duse ajakmamu juutnumak, wainnawai ajaka kanawe chikaja tepau nuniak duke yagkuau pikaja ainin ukatu, duke majugak nugka kakegu tuja katip yujasmaush ayau nuwi duse nejen yuwak datsashmaka ukukmaush au.

Juna wainak awajun nuwak, aishijai chichau wamak ipaman uwegtajai, eke katip amautsaig tusa patayin ipaa uwenau. Juju ipania takatak duwik muuntash taka wajakui. Ipamauwai yujumkan juki umutainash umika nuna yuwinak patiyijai senchimea takak takatjin ujuikatatus.

<!-- image -->

<!-- image -->

## Ajak juwaamu pachisan unuimajai

- Dakumkamu diisam chichasta kumpagmejai. Juuju iniimau awa nunu pataetukam. 1
- ¿Waji ajakmamu juutna juuwawa?
- ¿Wajina atsumawa ajakmamu juuktasash?
- ¿Wajina najanmainita ajakmamu juukajash?
- Amina papigmin dakumkamu diisam aimkata iniimau. 2
- a.  ¿Wajukenawa makimakichik dakumjamua nuwish?
- b.  ¿Dakumkamu diismesh, waji tumainitme duse uweamush?
- c.  ¿Ya aidau pachinainawa ajakmamu juuwamunmash?
- Apachjum iniasta: ¿Chicham umiktin ajantumain timaush atsuak ajakmamu juut aidaunmash? Aikmaujum ujanikta nunikam agagta amina papigmin. 3

<!-- image -->

<!-- image -->

<!-- image -->

<!-- image -->

<!-- image -->

- Augmau nagkamtsuk, dakumkamu nuwigtu agagmau adaikamuji diista, nuadui papigmin iniimau aiktá. 1

## ¡Weagmi duse uweaku!

<!-- image -->

- a.  ¿Wajina tawa agagmaush dakumkamujai diyamash?
- b.  ¿Agagta kampatum anentaimjamu nunikam ujajatkata?
- c.  ¿Wajina etseju dekatasamesh anentaimtame agagmaunmash?
- d.  ¿Ya aents aidau pachinainawa?
5. Namputchawame akanja augmattaish augsachukaitam (historieta); ¿Wajuku niimtinaita? Chichasta amijai ijuntsa augtaigmijai. 2

## Yamai, augsata juju akanja augmatmau. (Historieta).

<!-- image -->

- Augmau inagnakam, papigmin iniimau aiktá. 4
- a.  ¿Wajina tawa akanja augmatmaush (historieta)?
- b.  ¿Wajuk dekainawa aentsush tsawan ajakmamu juutainash?
- c.  ¿Tu ainawa jegantag tusa (propósito) agagmaush?
- Dakumkamu diisam aimkata. 5
- a.  ¿Wajupa tenteagmaush viñetas tutaish awa tsujiaja augmattainmash?
- b.  ¿Waji awa makichik tenteamunmash viñetanmash?
- c.  ¿Wajinma aganua aents chichainamush?

<!-- image -->

Makimakichik tenteakmau aina nunu tutaya viñetas .

<!-- image -->

- Chiju tesakmaunum agakmauwa nunu ausata nunikam wagka juniawa nuwigtush wajukeakua juniawai tawa nunu jikattsam diistá. Aiksamek agagmaunum jimag anmamtin ejeta. 6

## Wagka juniawa

Saan dekapeak yuwae dusen eke juutsuk.

Wagka juniawa tawa duka utugchat awa nuna tawai.

## Wajukeakua juniawa

Duse nejen kajag ashi amuku.

<!-- image -->

Wajukeakua juniawai tawa duka utugchat nagkaema nuna tawai.

Yamai, wagka juniawa nuwigtu wajukeakua juniawai tawa nunu historienta nagkanmaunum awa nunu diisam ejeta. Dutikam papigmin agagta.

## Wagka juniawa

- Ijunjajum aiktajum iniimau. 7
- ¿Waji etsegmau jiyame akanja augmatbaunush historieta?
- ¿Takamainkaitam etsegmaujaishInformación? ¿Wajuk aikmainitme?
- ¿Wajuk yaijatua dakumjamush nuwigtus viñetas aidau akanja augmatbau agagmau shiig antukmi tabaunmash?

## Anentaimja diismi juti unuimagmau. 8

- a.  ¿Waji unuimajume, dusha atsumtatmek?
- b.  ¿Tuwa ima yawetkash ajutjamsae takasa wegamunmash?
- c.  ¿Wajuk makesh emamainitme juju takasam wegakmesh?

Najanata tsujiaja augmattai historieta dakumjamu tsupijam nuwigtu atsumtai juki ajakmamu juut aidau ame batsatkamugminia, dutikam takatjum iwainakta.

<!-- image -->

Wajukeakua juniawa

<!-- image -->

<!-- image -->

1

## Augsata juju historieta ajakmamu juutai Nomatsigenganu.

## ¡Weagmi shaa juuwaku!

Nantu taka takuntai muun Carlos tawai…..

Tito, kashin wemi shaa juuwaku, dutikajinig mamuk achikchattawai.

¡Cha¡, Segamtsuk wayaji ajanum tujash wajukeasji pegkejaitji!

<!-- image -->

¡Ajanum, Tito apachjijai shiig aneas diyau shaa tepajun, nuwi ipak minau untsumki!

¡Muun Carlos, ajanum katip ayawai!

<!-- image -->

¡Waji!, tsuwa, wamak maatajum katip shaa amukai.

Ajakmamu juuwamunum Tito yaimui japimak katip utsantuawai tusa.

Antukta Tito, atak aja utuatag takumek muun segam ai timatai waintuata.

<!-- image -->

Apauch umiau ashi ijuntsa batsamnuti juukmi shaa tusa.

<!-- image -->

Muun Carlos wake beses chichau tijaji Titojai.

Dista Tito ame ainkau asam yaimkata aja iwagmaunum.

Ayu apauchi utumainchaun ajan utuajai segamtsuk.

<!-- image -->

Inagnak jukiaju kuashat shaan nunik shiig aneas wakitkiaju.

¡Tutitag aigkish kuwashat juukji shaa pegkeg aidau!

¡Dekas tame Tito!, ¡Tius amamui wakitkimi kiyatsaig!

<!-- image -->

## Aikta amina papigmin: 2

- a.  ¿Tuwi batsamin ainawa Nomatsigenga aidaush? ¿Iniasta jintin?
- b.  ¿Waji ajakma juut aidaun takawa Nomatsigenga?
- c.  ¿Waji wantinu wainua shaa juuktasash?

Ausata chiju papatakam nunikam aikta iniimau batsata nunu¿Waji nagkaemakiuwaita? nunikash ¿Wajukauwaita? Nunu agagta amina papigmin.

## Wagka juniawa

Juuke nantu takuni wegamunum.

Ausata chitu nuwi mamikiata causa juju efecto tawa nuwi nagkamam, nunikam aikta iniimau pataetukam ¿Wagka nagkaemakiuwaita? Nunu agagta amina papigmin.

| Wagka juniawa   | Wajukeakua juniawa             |
|-----------------|--------------------------------|
|                 | Aja ejapen ayawai katip aidau. |

¿Wagka agagmauwaita?

## ijunjajum aiktajum iniimau dutikajum iwaintuniktajum. 3

¿Amesh imanuk diyam juju ajakmamu juut tikich wegantunu aidau wainkumesh? ¿Wagki?

¿Tuwita betekmamtinush tuja yapajinu wainbaugmesh ajakmamu juut aidau nomatsigenka wegantunu nuwigtu jutinujai apatmash?

<!-- image -->

## Wajukeakua juniawa

a

c

<!-- image -->

## Mamak maut

<!-- image -->

## Dakumkamu diisam, agagmau ausam inagnakam augmattsata

Esat tepeamunum namak, kucha, entsa aidau kuyuidau, nuniakui diyam kuwashat tsajug entsa utuka shimuidau nunu tutaya mijan. Duka shimuinawai juju namak aidau: kagka, tsapaum, kusea, paumit, putu, tugkae nuwigtu yutui wegantu aidau.

Muun aidauk dita patayijai chichaidau namak maami tusa; nuna tuidau asag nuwiya aents aidau ajuntaidau juna jukiag: dekan, tramperan, ansean nunie tikich aidau timui nuwigtu basujai nijaidau kuwashat maami tusag. Iina muunji Awajun aidauk dekas timun nuniashkush basun juki nijakug tuke tinu ainawai aatus: ¡Anchau nijapawai!, ¡Anchau nijapawai!, wagki juna pachia junak ikama dukuji wait anenkagtak timui nijakma yutan iina apachjin jintintuawai, nuniau asamtai senchijin tuke segainak dutikam namak senchi jinakui yupichu achikmi tusag.

<!-- image -->

<!-- image -->

<!-- image -->

- Dakumkamu diisam chichasta kumpagmejai. Juju iniimau awa nunu pataetukam. 1
- ¿Namak maatasa atsumtaish tuwa dekame?
- ¿Waji namak aidauwa maamush wainnume?
- ¿Ame batsatkamugminish namaka mawajash wajuk ukupas yuu ainawa?
- Dakumjamu diisam amina papigmin iniimau aimkata. 2
- a.  ¿Waji nagkaemawa makimakichik dakumjamu wainam nuwish? Nuninai tita.
- b.  ¿Waji atsumjatnuna juwinawa dekas namak maami tusajash?
- c.  ¿Ya ainawa chichamjaush namak maami tusash?, ¿wagka dekaske tame?
- Pataimin iniimsata, waji tumainchaush nagkaemamainita namak nijamunmash nunu agagta papigmin. 3

<!-- image -->

<!-- image -->

<!-- image -->

<!-- image -->

## Augmau nagkamtsuk, dakumjamu aidau diista, nuadui papigmin iniimau aimkata. 1

<!-- image -->

<!-- image -->

<!-- image -->

<!-- image -->

<!-- image -->

- a.  ¿Agagmaush wajina augmatua?
- b.  ¿Waji dakumjamu wainme? Agagta kampatum anentaimat?
- c.  Dakumjamua nuwish, ¿Wajina etseju wainkattame agagmaunmash?
- d.  ¿Wajuk achiniawa dakumkamujaish?, ¿Waji takataita?
5. Namputchawame afiche ausachukaitam; ¿Wajuku niimtinaita? Chichasta amijai ijuntsa augtaigmijai.

## NAMAK ENTSANMAYA KUITAMKAMI

<!-- image -->

<!-- image -->

<!-- image -->

¡Kuitamkami namak aidau uchi akinak midiagtata nudau!

<!-- image -->

<!-- image -->

<!-- image -->

<!-- image -->

Anentak yatsug, ubag aidau:

Ii batsatkamujin uchi akinak midiagtatana nunu anentaimtusa,

¡Namak entsanmaya aidau Kuitamkami!

Juju chichaman ujapawai ayamtai Nº 62502-Nueva Napuruka.

- Augsam nagkankum, iniimau aimkata dutikam agagta amina papigmin. 4
- a.  ¿Waji wegantu agagmauwaita?
- b.  ¿Wajinma yapajinua agagmau narrativosh?
- c.  ¿Aminish yupichukait agagmau wegantu antuktag tamaush?
- d.  ¿Wajukeamu chichamna ujapawa?
- Observa los dibujos, compara y escribe la respuesta en tu cuaderno. 5

<!-- image -->

¿Wajinma yapajinua jimag agagmauwa jusha?

¿Wajina ujapawa makimakichik agagmaush?

<!-- image -->

¿Agagmaush betek nimtinka batsakmawait?

¿Wajina ujapaktag tawa agagmau augsaum nuwish? leíste?

- Yamai, afiche augsamum nuwiya kampatum anentaimjamun ujapa nunu agagta amina papigmin. 6

7

## Chichasta amina kumpagmejai nunikam ijunjam aikta.

<!-- image -->

## Anentaimja diismi juti unuimagmau. 8

Augsam iniimau aikta amina papigmin:

- a.  ¿Yupichuka augsa inagnaku takasa umiamush?
- b.  ¿Utugchatash tuwa igkugmume?
- c.  ¿Wajuk yupichu emamea takamainitme?

Najanata	chik	afiche namak mautai ame batsatkamugminia dutikam agagta papigmin.

<!-- image -->

<!-- image -->

1

Shawi aents ditanu takatai aidau.

## Shuwi agseamin wajasu

Shuwi makichik nuwa tsakatuch bitaik Shawi wegantu, nigka pujusui paranapura namaknum, nuwigtus apajinakesh wainkachui wagki dukuji Yanku eke jujeatsaig apajinak dapi esaim jakauwai. Dukuji jujejui kampatum kain nuwigtu kampatum umayin nunuiya au makichik kai emkau Kukun, juka aishinau niiya emak eke umayi nuwenainatsuig.

Yuwa pujustag tabaunum uchuchijitak wakekau deka unuimatjatatus agseama maa yutan, juju takamunak yupichu igkuau asa. Dukuji Yanku anentaimak waitiau nawanji apagtuchu asa yapajak senchi yapagtai niishkam buutu. Nuwigtush wainu tikich pataa aidau maawag japan, yugkipkin, papaun tsuwamainau namaka wenin, nuwi dita ajampedauk pipichin suwidau nuniachuk shiig ajampenachu.

Nuna diis makichik tsawantai Shuwi wainkau nunu pataa kuntinun namaka ejapenak utsainau ampujin, numpe nijaidau nuniamunum namak senchi nuna kautak kaunu. Nuna wainak Shuwi tau dukujin: 'Yainkata ansean ikamkatjai, wisha wakegajai unuimajan ajunkan maatjai kantashin, chuwiun, tsapauman, wachikun, suyampin tiuwai'.

Yama nagkamak ajunkug wajumak namakan mau, nuna juki yugkuna yuwau tsawak nuwigtu etsa tajimaishkam. Dukuji yupichu maaun wainak dekas nawanjun yaigtajai agseamtan dekati tusa, makichik tsawantai tsuwaju makichik ajak uyu nai tutaiyai (muela de nutria) nujai inimpag uwejen yakajug tau: 'Ansea ajunkumek aneaku ata, yama weet japikuig umushkaipa agsea, dakasta ataktush japikti tusam nuwi kampatuma nuwi sayat juwakui japikta wagki anuig kujaje, duwi senchimeatjam japaikum nenaktatme namak tau' 'Nuwigtush wakekau pampanchatain jintintuatjai tusa namak maautan pachis nuniak tau: 'Nawanju dekatkau maamek bisutan jee wainkam nuwi etentuam ukugkita yuwati dutikam bisut nuna kautuk dakujuinak ujuitamkattawai kuwashat namak tinamja maautan bisut kuwashta imatikam'.

Nuwauchik imatiksag umiau dukuji timaun, nuniak namak maautnak yupichu emau, atus takasa wegak uwettsuk anseama main wajasu ashi batsatkamunmag. Yamai nii yapajakug dukujin chichajak jasta ansea ajaunkatjai tusa maman naneg nampichin, ajunkatnujin juki nujai ajuntuk namaknak kuwashat maau. Aatus nii atsumamujinak umikui yuwa pujutnum, yamaikish pachin ainawai juna adeajag nuwauch shuwi anseamin wajasu ajakui, yamaik imanuk atsawai tusag.

## Aikta amina papigmin. 2

- a.  ¿Wajina takawa Shuwish?
- b.  ¿Wajijai tsuwaju ainawa nuwa shuwinash namaka maain ati tusajash?
- c.  ¿Imanuk diyam amesh juju shuwi pachisa augmatmaush?, ¿Wagka?
4. Najanata pajuim amina papigmin nunikam agagta anentaimjamu juukmau juju makimakichik agagmaunmaya párrafo jikmau. 3

## Anentaimjamu juukmau

Akanja agagmau 1

Akanja agagmau 2

Akanja agagmau 3

Akanja agagmau 4

Akanja agagmau 5

- Kumpagmijai chichasta nunikjum ijunjajum aiktajum. 4

¿Amesh imanuk diyam etsegmau ujapa dusha? ¿Wagka?.

¿Namak maatasa secreto aiktaish dekasmek?

¿Batsatkamu Shawi tuja ame batsatkamunminish namak maaku secreto aiktaish atsuak?

<!-- image -->

¿Amesh imanuk diyam juju namak maautai emegkaumainchau ashi batsatkau aidautik. ¿Wagka?

a

b

## Awantua najanat

<!-- image -->

<!-- image -->

c

<!-- image -->

## Dakumkamu diisam, agagmau ausam inagnakam augmattsata

Muun dekauwa nunu jintintui uchi Awajun aishmag aidaun. Chagkin najantan, washim najantan, tsentsak shutuk epentan nuwigtu japimuk najantan kaapjai atsujawag takainak. Aintsag juwinau kubain batae kati punukun tsupikag nuna achiniag kubain jikiag yajagken yajujag nujai najanu juna: Wampach, ichimpach, temash, tentem tikich wegantunash. Nunu yajag jukimunak yamakai duken juki uchupig jakimtikau kaim emak.

Chagkina najanaidauk ampujinak achimaitsui chagkin najanam tsukiskiju pegkegchaun najanawaig tusa.

Ujuchi kutamainau dutika nuwanu aidaunashkam awantua najanaidau: sentan akachumtain, intash jigkatain, kugku wegagtinun. Junak aikau jega tsukinjin ichigmak ajia nuwi dasayak takau.

<!-- image -->

<!-- image -->

- Nagkamam augtsuk diista dakumkamu nuwigtu agagmau adaikamuji nunikam aimkata amina papigmin. 1
- ¿Dakumkamu wainjum dusha wajukenakug ainiawa?
- ¿Aents aidaush waji atsumjatnuna jujawa awantua najankush?
- ¿Dakumjamuk ujajatui papasa aintsa emamu chagkin najanmau? Tikia tu amainita aintsa emamush dakumkamu aina nuwish?

<!-- image -->

<!-- image -->

<!-- image -->

<!-- image -->

## Dakumkamua nunu diisam aikta juju iniimau. 2

- a.  ¿Wajukeau wainji makimakichik dakumjamunmash?
- b.  ¿Ya aidau pachinmainaita awantua najanmaunmash?
- c.  ¿Dakumjamu wainkaum nuwi nagkamamesh, etsegmaush tuwa apugmainitme?
4. Apa iniastajum waji takanua chagkin awantua najanaish nunu papigmin agajam iwainakta takakum egketbaugmin. 3

<!-- image -->

- Nagkamam augtsuk diista dakumkamu nuwigtu agagmau adaikamuji nunikam aimkata amina papigmin. 1

## ¡Chagkinak yaijatnai!

<!-- image -->

- a.  ¿Dakumkamujaish wajina pachisag tawa agagmaush?
- b.  ¿Wajina etseju ejetatme agagmaush?
- c.  ¿Adaikamujaish achiniawak dakumkamu iwaina nujaish?
- d.  ¿Chagkin awantua najanbaunmash waji etsegbauna dekaja? canasta?
5. Namputchawame Infografía ausachukaitam; ¿Wajuku niimtinaita? Chichasta amijai ijuntsa augtaigmijai 2

## ¡Chagkinak yaijatnai!

<!-- image -->

## NUGKA MAMIKIAMU

Nugka mamikiamuk amainai mujas numitkau tepaju, numi kampujam ayau nuninum kaap detaidau wainnawai.

## KAAP UMIAMU

Kaapik ikamia junawai nunika dakapanui esanti wajupau atatua chagkin nunu anentaimtusa, nuwigtush utsanji nantuji, nuwi saepe pakau inagnaku kampatum yantam etsesdau nunu basenu betek ematasa dutika pegkeg ema ijumu.

<!-- image -->

<!-- image -->

## CHAGKIN NAJANBAU

Chagkin najanatasaik junawai jimag kaap etseska basegmau nunu aepnawai nugka shiig kuitamsa numpiji apugtuatasa nunui awaksaik jimag etseskamu awantak patai chanua etentu jii apugtuatasa nuwi nagkama tikich etentua emaku chanuaja awantua emanu najanku.

- Augsaum duwi yamai aikta iniimau dutikam agagta amina papigmin. 4
- a.  ¿Tuwita awantua emataish chagkin najankuish?
- b.  ¿Wajuku kaapia atsumtaiyaita chagkin najanatasaish?
- c.  ¿Juju infografía, juwish wajuk amainita chagkin awantua najanmaush?
- Diista dakumkjamu nunikam iniimau aimkam agagta amina papigmin. 5

<!-- image -->

¿Tuwita agagmau agaju dekas juwi ejentatjai tusa dakumja apusamush?

<!-- image -->

Augsata iniimau nunikam agagta juwi ejentatjai tusa agaju agagmauwa nunu dutikam pataetukta wajukmainaita nunu.

¿Wagkag agagmaki makimakichik chagkin najanku juki ematainash?

Chagkin najanmaitsui tusam pempegta.

## RECUERDA

Agaju juwi ejetajai timau wantinui dekas agagmau wegantuji.

Descriptivo-Augmatu niimen

Expositivo- Jintiaja emat

Jintintuami wajuk najantaiyaita chagkinash.

Jintiajam ujakta takastin.

<!-- image -->

- Yamai takaku diismi nuniaku iniimau aimkami tujash dekami aintsa mamikiamu agaju juwi ejentatjai timau. Dutikam agagta papigmin. 6
- ¿Waji wegantu agagmauwaita?
- ¿Tuwita takastinush?
- ¿Agajush tuna tawa?
- ¿Juju agagmaunmash tuwita agaju juwi ejentatjai timaush?

7

## Ijunjam aikta iniimau nunikam iwainakta chik mapa conceptual.

¿Tuwita chagkin najanku imanji dekatag tamaush?

¿Waji iman etsegbaun ujajatua infografíash awantua takatnumash?

¿Tuwi takamainaitja juju ausa dekamunash?

<!-- image -->

## Anentaimja diismi juti unuimagmau. 8

Ausam iniimau aikta amina papigmin:

- a.  ¿Wajina unuimagja juju takatnumash? ¿atsumtajash unuimagmaunash?
- b.  ¿Waji utugchata ajutjamsame tujash wajuk nagkaikimume?
- c.  ¿Wajuk dekapmamau ajutjamsae juju agagmaunumia takakmesh?

Umintsata najanatasam chik infografía amina batsatkamugmin chagkin najantai pachisam.

<!-- image -->

<!-- image -->

- 1

Yine awantua najanku takatai.

## Yine nuwa unuinamu awantua najanin ati tusa.

<!-- image -->

Awantua wamak emak ujuchin pachimtsuk takastajai takug, Yine nuwa tsuwamawai pijipjin juki. Juju tsuwamamuk aiktayai eke awantua emamu nagkamtsuk, nuniakuish ijagmashtayai.

Awantua emaku takamunmak uchi pipich aidauk numi ajia nuwi patai takatainak yunutukag nagkaemaitsui nunikmataig nuna takauk wamkekesh ashimkastatui. Tuja awantua emaku nuwig uchi nuwauch pijipji imamainai dutikam yupichu unuimagti awantua najantain tusa.

Numi ichikmakmau awagkeaja takatai jintintuatag takug dukuji nuniachkush dukushji nuwauchi tsajam uwejen awatau chigkunin dutikam yawetsuk awantua takau ati tusa.

Nuwigtu nuwa awantua najantan senchi takau ati takujag uwejen etsa wajaun achin ainawai.

## Amina papigmin aimkata: 2

- a.  ¿Wajukuita awantua najantai aidaush batsatkamu Yinenush?
- b.  ¿Ya aidau pachinainawa nuniakush wajina uminawa makimakichkish?
- c.  ¿Wagka ajantusash diinawa umiktin timaun awantua najantan takainakush?
4. Augsata agaju apusamu juwi jegantajai timau nunikam papigmin agagta. 3

¿Tuwita agaju juwi jegantajai timaush?

Jintintuami chagkin pegkejan najanati.

Augmatui dita pujutin awantua najantain.

Augmatsata awantua najanat takaku iman diyamu.

- Amina kumpagmejai aikta ¿Tuwita agaju propósito timau dekatkau tuja patatkau nunu aikjum ujaniktajum. 4

Juju iniimau ijunjajum aiktajum.

- a.  ¿Imankait juju etsegmau agagmaush? ¿Wagka?
- b.  ¿Takasa emaku ii unuimagmauk iwainamainai tamek? ¿Wagka?
- c.  ¿Iina pujutjinianash wajina takasash wenawa ame batsatkamugmesh nuwigtu yapajiasa Yine batsatmaujai diiyamash?

<!-- image -->

a

b

## Jegamat

<!-- image -->

<!-- image -->

c

<!-- image -->

## Dakumkamu diisam, agagmau ausam inagnakam augmattsata

Esat tepea duka pegkeg ujapawai jega jegamtan, juka takataiyai pegkeg nainnum nuwigtush entsa nagkaemaku ijusa. Eke nagkamtsuk disu amainai nantush wajukeawa nunu diisa payag tuja minagke aidau tsupigtasa. Duwi dekas jega jegamkatnuk numik tsupinui nantu antumai shiig katsuaju, tuja dutiktsuk nantu yama tai numi tsupiamak wamkes mamu ukatuk amuawai.

Nuwa nantutin jauk yunumtumaitsui numi jegamku atsumtin tsupiamunmak wagki numi tsupiam chipakai tusa. Tuja jega jemkag eke waitsuk kayuawai: Jima kupig, kabau juki, sugkipa deken, timu duken yajutuk. Jutik jega yamagman tsuwajag diidau pegkeg jega shutash, bisutash, tsejesh nuwigtu tikich wegantush aatsa kayukam shimau, nunikmatai jegak dukap tsawan pujus mamuau.

<!-- image -->

65

- 1

## Dakumkamu diisam chichasta kumpagmejai.

<!-- image -->

<!-- image -->

<!-- image -->

- ¿Wajina aikainau wainme dakumjamunmash?
- ¿Waji atsumjatnuna juinawa jega jegan jegamainakush?
- ¿Wajuku nugkana mamikiawa jega jegamkush?
- Diista dakumjamu nunika aiikta amina papigmin agajam. 2
- a.  ¿Dakumja akanjamua nuwish wajuk wainme?
- b.  ¿Y a aidau pachinmainita jega jegamaunmash?
- c.  ¿Waji anentaimat juwame juju dakumjamua nunu diismes? Etsegkata?
- Inimsata aentsush wajukenawa jega jegamainakush amina batsatkamugminish nunu papigmin agajam etsegkata eketbaugmin. 3

<!-- image -->

## Augmau nagkamtsuk, dakumkamu diista nunikam aikmaujum augmattsata. 1

Chichasta Juju iniimau pataetukam:

<!-- image -->

- a.  ¿Wajukeawa Saantash?
- b.  ¿Waji etsegmau wainkattame agagmaunmash?
- c.  ¿Saantush wajina segamkug jegantawaita tame?
- d.  ¿Jega jegamtanmash wajina etsejuidauna dekaja?

## Kumpagmejai chichasta. 2

- ¿Jega jegamtanmash waji dekagme?
- ¿Namputchawame ausachukaitam jumamtin agagmau iwaintajam nuninush?
- ¿Wajuku niimtinaita?

<!-- image -->

## ¡KAJIMATKIPA!

Takasmau taji: Takat nagkemakiu etsegmau nuwigtush yupichu wainmain apatka diyakuish.

Anentaimat taji: Nagkamsa Chicham anentaimja timau yupichu wainmainchau.

Saan, muun dekaun, jegantae jega tenten jegamkatag tau asa. Dekas minash yainkati, jintinjuati tusa junak ainiawai.

<!-- image -->

## Ausata nunikam agagmau apatkam diista nagkamku timaujai.

<!-- image -->

## Agagmau augsam inagnakum aikta papigmin. 4

- a.  ¿Waji wegantu agagmauwaita?

Descripción Niime augmatut.

Argumentativo Jintiaja augmatut.

Narrativo Nagkaemau augmatut.

- b.  ¿Waji dutikamu mamikiaume agagmaunmash? Nuwiya makichik agagta papigmin.
- c.  Mamikiata anentaimjamu agagmau augsaum nuwiya nunikam agagta papigmin.

## Papigmin aimkata juju iniimau. 5

Agagmauwa nuwi dekatkau párrafonum juna tawai Muun Awajún aidauk juwidau kuwashat ajak jega yama jegamkamu tsuwaku iwaka ishimtai bisut wegantu, tsajap wegantu tuja pasun waya pujusai tusa.

¿Dekapsakia dekas yamaish ainkaintash?

Ujakia kumpajum jusha dekas dutikamukait atsa ayatak anentaimja tichamukait.

## Papigmin aikta iniimau. 6

Agagmauwa nuwi dekatkau párrafonum juna tawai Ajak aidau tuja kabaujai kayuamuk shiig senchi jinash amaju nuwigtush mayatmainchau ekagtau nuna bukuituji kijamain.

¿Dekapsakia dekas yamaish ainkaintash?

Ujakia kumpajum jusha dekas dutikamukait atsa ayatak anentaimja tichamukait.

7

## Yamai yapajinu dista dutikamu tuja ayatak anentaimsamu.

Adeagta: Yapajinu diistag tamau dutikamu tuja anentaimjamu, inimkum tumamta:

¿Juju etsegmauk dekapmainai dekas ainiawash tusa?

- Ehe dekas nuniawai, duka amainai DUTIKAMU.
- Atsa dekas ainiatsui, duka amainai ANENTAIMJAMU.
- Anentaimsa diista wajuk asame. 8

| ETSEGMAU                                                                                                                                                                                 | ¿Juju etsegmauk ejemau amainai?   | ¿Juju etsegmauk ejemau amainai?   | ¿Juju etsegmauk ejemau amainai?   |
|------------------------------------------------------------------------------------------------------------------------------------------------------------------------------------------|-----------------------------------|-----------------------------------|-----------------------------------|
| Jutika takamuk jimag tsawan kashimasa, tuja etsa amamai. Imatikam nuwi jegamag tsajap, tseje, katip tikich wegantu pujustag tuidaush nii shiig kayuamuk jau tuja nuniachuk jinag shimau. | Ehe dekas nuniawai                | Dutikamu                          |                                   |
| Jutika takamuk jimag tsawan kashimasa, tuja etsa amamai. Imatikam nuwi jegamag tsajap, tseje, katip tikich wegantu pujustag tuidaush nii shiig kayuamuk jau tuja nuniachuk jinag shimau. | Atsa dekas ainiatsui              | Anentaimjamu                      |                                   |
| Awajun aidauk takasu ainawai juju ajakan yajuak senchiji au asamtai, duwi ima kuntinnakes ishimtsui wakan pegkegchau pasun pujustag taunash datupamtikawai.                              | Ehe dekas nuniawai                | Dutikamu                          |                                   |
| Awajun aidauk takasu ainawai juju ajakan yajuak senchiji au asamtai, duwi ima kuntinnakes ishimtsui wakan pegkegchau pasun pujustag taunash datupamtikawai.                              | Atsa dekas ainiatsui              | Anentaimjamu                      |                                   |
| Muun aidau juna takainakug senchi uyumas takasu ainawai, uchi aidau achikainum tusa, wagki uchi juna achinakug kuitamamain jiin, weni epenak nuwigtu nujin epenak kijakaig tau asag.     | Ehe dekas nuniawai                | Dutikamu                          |                                   |
| Muun aidau juna takainakug senchi uyumas takasu ainawai, uchi aidau achikainum tusa, wagki uchi juna achinakug kuitamamain jiin, weni epenak nuwigtu nujin epenak kijakaig tau asag.     | Atsa dekas ainiatsui              | Anentaimjamu                      |                                   |
| Nunu diisa dekas juju takamuk emegkaumaitsui ayatak takaku jintinnaimainai juju dekat uchi akinak minina dusha dekau atinme tusa.                                                        | Ehe dekas nuniawai                | Dutikamu                          |                                   |
| Nunu diisa dekas juju takamuk emegkaumaitsui ayatak takaku jintinnaimainai juju dekat uchi akinak minina dusha dekau atinme tusa.                                                        | Atsa dekas ainiatsui              | Anentaimjamu                      |                                   |

¿Tuna unuimagja? ¿Wajinmak atsumtajaki?

¿Wajuk dekapmamjaja juna takasnush?

¿Wajina utugkaja? ¿Wajuk epegkeaja?

<!-- image -->

<!-- image -->

Agagmau augsata.

## Yagua ditanu jega jegamku takatai

Yagua jega jegtaig ditanu yaunchuk namkasa takataiyai, tsawan esatjamunum ashi ijuntujaja. Aishmag aidau itaidau shugkun, minagken dutika ekenag emainau jigkakag emainau wase pataitdaun, duka aidau jegamun. Nuwa aidauk chapi nuniashkush kuwashkin duken dapidau. Nuwigtush

<!-- image -->

yutain, umutain umidau nunie uchi aidauk dukan, daekan sukagtau.

Atsumjatin juki takamuk yajuakmau tsawan diisa, pegkegnum. Juka junau ikam sukagtamu anenjaush numin tuja dukanashkam jega jegamtanum. Duwi ikamnak ajantus diiyau, tuke ikama dukujin sega takasu, dita sukagtau asamtai.

Jega aidaun nugkag apaugtuidau kupat awatkamun, permakug numi aidaun tuja duka jegamkug shapaja duken dapiag. Yajua aents wegantuk jegamainawai jega juju wegantun: Malocan, ijuntaijin, nampejam takastinjin, nuwejai pujustinjin tuja jega pipich aak tutain.

Juna jegamainakug takaidau apaji nuwigtu uchijijai juka dita takataiji asamtai. Duwi muun dekau ujau attsa takatia tusa nuna antuinak tikichik umidau takainak imatiksa umikmau asa tsawan asa mamugti tusa.

Nuwigtush tsuwainau dukan numin wamak mamukai tusa. Aintsag jega jegamku umiktin tibaun umidau, ikama dukujijaig shiig antugdaikau amainai tusag. Duwi jeganum waiti apugmauk etsanum niimtika apugchatai dutikamak pegkegchau dase waimain asamtai, aintsag jegan jegatasashkam nagkamu utug etsash jinua nuna mamikis nuni nagkama jegatatus, dutikashmak patayigkesh jamain asamtai. Numik nantu yama taig juchataiyai dutikamak mamu amaukai tusa.

Agagmaunmaya jukimu.

## Amina papigmin aikta juju iniimau. 2

Agagmaush wajintua, ¿Wajukuita Yagua jega jegamtaish?

¿Wajina takua juju timaush tawa 'Aintsag jega jegamku umiktin tibaun umidau'

¿Tu chichakmauwa dutikamu tusash tawa? Agagta papigmin? cuaderno.

- a.  Wakag malocash ibaush muuntaita nunak wika tajai ashi ijuntug patayijai takamu asa.
- b.  Anentaimjai aika duka, numi tsuwamu asa wamak mamuinatsui tusan.
- c.  Yagua jega jegamtan takainakug unuimainawai apaji nuigtu uchijiai wagki dita muunji taka wajakbau asamtail.
4. Kumpajum aidaujai chichastajum nuniakjum betek ijuntugjum aimkatajum. 3

'Juna jegamainakug takaidau apaji nuwigtu uchijijai juka dita takataiji asamtai'.

¿Juna agajuk dekas tawai tamek? ¿Wagka?

<!-- image -->

## 'Uchita, tajimat pujustin papi waimatkatajum'

<!-- image -->

<!-- image -->

73

74

ashaninka kakinte

chamicuro iñapari

matsigenka matsigenka montetokunirira

nomatsigenga resigaro

yanesha yine

Familia Aru (3)

aimara kawki

jaqaru

Familia Bora (1)

bora

Familia Cahuapana shawi

Kapanawa cashinahua

Isconahua kakataibo

matses sharanahua

shipibo-konibo yaminahua

nahua

Familia Peba-Yagua (1)

yagua ikitu

taushiro

PIURA

0 C É A N 0

MAZONAS

LIMA

PASCO

LORETO

JUNIN

NCAVELICA

MADRE

PE Dios

C H / L E

75

## CARTA DEMOCRÁTICA INTERAMERICANA

El  22  de  julio  de  2002,  los  representantes  de  las organizaciones  políticas,  religiosas,  del  Gobierno y  de  la  sociedad  civil  firmaron  el  compromiso de  trabajar,  todos,  para  conseguir  el  bienestar  y desarrollo del país. Este compromiso es el Acuerdo Nacional.

El Acuerdo persigue cuatro objetivos fundamentales. Para alcanzarlos, todos los peruanos de buena voluntad tenemos, desde el lugar que ocupemos o el rol que desempeñemos, el deber y la responsabilidad de decidir, ejecutar, vigilar  o  defender  los  compromisos  asumidos. Estos son tan importantes que serán respetados como políticas permanentes para el futuro.

Por esta razón, como niños, niñas, adolescentes o adultos, ya sea como estudiantes o trabajadores, debemos  promover  y  fortalecer  acciones  que garanticen el cumplimiento de esos cuatro objetivos que son los siguientes:

## 1. Democracia y Estado de Derecho

La justicia, la paz y el desarrollo que necesitamos los peruanos sólo se pueden dar si conseguimos una  verdadera  democracia.  El  compromiso  del Acuerdo  Nacional  es  garantizar  una  sociedad en  la  que  los  derechos  son  respetados  y  los ciudadanos viven seguros y expresan con libertad sus opiniones a partir del diálogo abierto y enriquecedor; decidiendo lo mejor para el país.

## 2. Equidad y Justicia Social

Para  poder  construir  nuestra  democracia,  es necesario  que  cada  una  de  las  personas  que conformamos esta sociedad, nos sintamos parte de  ella.  Con  este  fin,  el  Acuerdo  promoverá  el acceso a las oportunidades económicas, sociales, culturales y políticas. Todos los peruanos tenemos derecho a un empleo digno, a una educación de calidad, a una salud integral, a un lugar para vivir. Así, alcanzaremos el desarrollo pleno.

## 3. Competitividad del País

Para afianzar la economía, el Acuerdo se compromete  a  fomentar  el espíritu de competitividad en las empresas,  es decir, mejorar la calidad de los productos y servicios, asegurar  el  acceso  a  la  formalización  de  las pequeñas  empresas  y  sumar  esfuerzos  para fomentar la colocación de nuestros productos en los mercados internacionales.

## 4. Estado Eficiente, Transparente y Descentralizado

Es  de  vital  importancia  que  el  Estado  cumpla con  sus  obligaciones  de  manera  eficiente  y transparente  para  ponerse  al  servicio  de  todos los  peruanos.  El  Acuerdo  se  compromete  a modernizar la administración pública, desarrollar instrumentos que eliminen la corrupción o     el uso indebido del poder. Asimismo, descentralizar el poder y la economía para asegurar que el Estado sirva  a  todos  los  peruanos  sin  excepción.  Mediante el  Acuerdo  Nacional  nos  comprometemos  a desarrollar maneras de controlar el cumplimiento de  estas  políticas  de  Estado,  a  brindar  apoyo y  difundir  constantemente  sus  acciones  a  la sociedad en general.

Bandera Nacional

<!-- image -->

## SÍMBOLOS DE LA PATRIA

<!-- image -->

Himno Nacional

Escudo Nacional

<!-- image -->

## Declaración Universal de los Derechos Humanos

El 10 de diciembre de 1948, la Asamblea General de las Naciones Unidas aprobó y proclamó la Declaración Universal de Derechos Humanos, cuyos artículos figuran a continuación:

DISTRIBUIDO GRATUITAMENTE POR EL MINISTERIO DE EDUCACIÓN PROHIBIDA SU VENTA