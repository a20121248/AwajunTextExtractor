AWAJÚN

S E C U N D A R I A

Tsayag

5

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## El ciudadano que queremos

<!-- image -->

<!-- image -->

Tsayag

5

<!-- image -->

<!-- image -->

## Ministerio de Educación

Dirección General de Educación Básica Alternativa, Intercultural Bilingüe y de Servicios Educativos en el Ámbito rural

Dirección de Educación Intercultural Bilingüe

## 5 Tsayag - Awajún TEXTO DE COMUNICACIÓN DEL 5° SECUNDARIA - AWAJÚN

©Ministerio de Educación Calle Del Comercio N.° 193, San Borja Lima, Perú Teléfono: 615-5800 www.gob.pe/minedu

Primera edición, 2024 Tiraje: 2,283 ejemplares Impreso en julio 2024

## Asesoría técnico-pedagógica (DEIB)

Carmen Rosa Melo Navarro Segundo Antonio Bakuants Cuñachi

## Elaboración de contenido

Julio Tsamajain Esamat

## Revisión lingüística

Segundo A. Bakuants Cuñachi

## Validación participativa

Geyner Esamat Jintash Merly Esamat Vela Eduardo Roca Piton Eucebio Antuash Jempets Leo Antuash Nañap Eliceo Cuñachi Agkuash

## Diseño y diagramación

Roxana Valdez Chávez

## Ilustraciones

Carmen Rosa García Veliz

Archivo DEIB

PRESS OFF GRAPHICS E.I.R.L Av. México 2513, La Victoria - Lima - Perú R.U.C. 20504593224

Hecho el Depósito Legal en la Biblioteca Nacional del Perú N° 2024-04024

Todos los derechos reservados. Prohibida la reproducción de este libro por cualquier medio, total o parcialmente, sin permiso expreso de los editores. Impreso en el Perú/Printed in Peru

<!-- image -->

## Iwainamu

Uchi papijam aidau:

Juwi iwaintajame Tsayag 5, ame ausatin umikmau. Juka Awajuni pujuti, dekamuji, nuwigtu dita takataiji. Tajame, juka amina pujutjum wakekegat diyak ausati tamauwai.

Baki bakichik umiktin umikmauwa juka utugchat anentaimtusa agagmauwai, batsatkau takati mamiksa agagmauwai; nunin asa ipapawai jintinjamnujai antsag tsanitaigmijai ijuntsajum utugchat epegmainun.

Antsag, jimag ausatin agagmaun iwaintugmawai: bakichik amina pujutjumdau tikichik tikich aeents aidaunu. Augtai jimaja duka antsag anentaimtan amawai, iniimau takaku umiktinun. Duwi, takastinetegjamui yampakti tusautugchat epegkeamun.

Unuimatan Pamukji Diracción de Educación Intercultural Bilingue (DEIB) juju papiya juna unuimatjin aan ekes shiig utujimkas chichatan agatan takasti tusa amawai.

UMIKTIN

1

Unidad

## Ausatin iwainamu

<!-- image -->

Paampa ajakmaku:

ijunja dakunkut yainiamu

<!-- image -->

6

UMIKTIN

1

Unidad

2

<!-- image -->

Paampa tsupiamu: juti muunji deka ajakmau

<!-- image -->

22

## Paampa ajakmaku: ijunja dakunkut yainiamu

6

| ¿Jujú umiktinumash wají unuimagtatji?   |   8 |
|-----------------------------------------|-----|
| Augtai 1                                |   8 |
| Ausamu awaksa diyaku anentai jukimi     |  13 |
| Augtai 2                                |  14 |
| Ausamu awaksa anentai jukimi            |  18 |
| Agagmau achimtikami                     |  20 |
| Unuimagmau dekapmamki emami             |  21 |

## Paampa tsupiamu: juti muunji dekaajakbau

22

| ¿Jujú umiktinumash wají unuimagtatji?   |   24 |
|-----------------------------------------|------|
| Augtai 1                                |   24 |
| Ausamu awaksa aneaku anentai jukimi     |   28 |
| Augtai 2                                |   30 |
| Ausamu awaksa anentai jukimi            |   32 |
| Agagmau achimtikami                     |   34 |
| Unuimagmau dekapmamki emami             |   35 |

## Batsatkamunum: ijúnja takainaku anenjauch yainiaji

36

| ¿Jujú umiktinumash wají unuimagtatji?   |   38 |
|-----------------------------------------|------|
| Augtai 1                                |   38 |
| Ausamu awaksa aneaku anentai jukimi     |   42 |
| Augtai 2                                |   44 |
| Ausamu awaksa aneaku anentai jukimi     |   47 |
| Agamau achimtikami                      |   50 |
| Unuimagmau dekapmamki emami             |   51 |

1

UMIKTIN

1

3

<!-- image -->

Batsatkamunum: ijúnja takainaku anenjauch yainiaji

<!-- image -->

36

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Batsatkamunum kuchi jamamtuchu tsakapat

52

| ¿Jujú umiktinumash wají unuimagtatji?   |   54 |
|-----------------------------------------|------|
| Augtai 1                                |   54 |
| Ausamu awaksa aneaku anentai jukimi     |   58 |
| Augtai 2                                |   60 |
| Ausamu awaksa aneaku anentai jukimi     |   63 |
| Agagmau achimtikami                     |   66 |
| Unuimagmau dekapmamki emami             |   67 |

## Duwé pachimja pinig wegantun najanin

¿Jujú umiktinumash wají unuimagtatji?

Augtai 1

Ausamu awaksa anentai jukimi

Augtai 2

Ausamu awaksa aneaku anentai jukimi

Agagmau achimtikami

Unuimagmau dekapmamki emami

## Kegke ajakmaku yamajam makin ajakmatai dekaami

68

70

70

74

75

78

80

81

<!-- image -->

| ¿Jujú umiktinumash wají unuimagtatji?   |   84 |
|-----------------------------------------|------|
| Augtai 1                                |   84 |
| Ausamu awaksa aneaku anentai jukimi     |   87 |
| Augtai 2                                |   89 |
| Ausamu awaksa aneaku anentai jukimi     |   92 |
| Agagmau achimtikami                     |   94 |
| Unuimagmau dekapmamki emami             |   95 |

1 Umiktin

Unidad

## Paampa ajakmaku: ijunja dakunkut yainiamu

<!-- image -->

1

<!-- image -->

## Dakumjamu diisa chichasagmi

- ¿Dakumkamunmash wajukeak batsatuna iwainawa, adaitukmaujish wajijai betekmamtinaita?
- ¿Iina muunji yaunchuk takatan takasmaujish yamaish batsatkamunmash wajina takatna takasash emainawa?
- ¿Makin yamajam ajakmaku takatai aidaush yaunchuk takatai aidaunash wajuk yapajiawa? Chichasagmi.

## ¿Wajuk batsatmaunma nagkamji?

Batsatkamu San Rafael, paampa ajakmatin tsawan pegkeg nagkamnawai. Ijunja takainamu nagkamnattawai umintsagmi nuwig baki bakichik takatjin uyumakagtatui. Nuna antuk muun Panchu Atuyap, iniawai papijamin aidaun, ¿batsatkamunum paampan ajakmainak iina muunji taká ajakmaush dekagmek? Shiig dekawagmi iina pataji iniasaja, Ajakmat pachisa, agagmau ausagmi, yaunchuk takat agája augmattsamu ainau, nuniaku, ausami crónicas antsaik augmattsamushkam. Ajuma duwi agagmi bakichik crónica dutika chicham dapampagmi apachí chichataijin redes sociales tawa nuwi.

<!-- image -->

<!-- image -->

## ¿Jujú umiktinumash wají unuimagtatji?

Jutii ausatnuk cronicayai tuja wajuk mamikiattaji nunu dekami:

- Mamikjami pegkeg antukmau ainau, takasmau nagkaemakiu, nuwigtu anentai apusamu aidau, aents aidau, nugka daaji, tsawan nuwigtu tikich aidaushkam.
- Yamajam chicham aan achaintash tusa inferió wajakmi nuniaku sentido figurado antsag secuencia narrativa jujú jimaja nudau.
- Jujui anentaimsa deducio awakami relaciones lógicas antsaik semejanza - diferencia jujui iman augmatmau antukag nuwi betekmattaji jujú intertextual ausattag nuwi.
- Apatka diistatji ami agagmauwa nunú dutika titatji niimesh wajukuita jimag agagmauwa dusha.

## Augtai 1:

<!-- image -->

<!-- image -->

<!-- image -->

## Ausattaku umintsami

- Chichasagmi iniimau diisaja jutí muunji jintiamuji, nuniaku adeagmi juti dekamushkam. 1
- Adaitukmaujai dakumkamujai achimtikami, ¿Wají pachisaik agagmauwaita?
- ¿Batsatkamugminish wají ajakmatna pachis augmatmauwa antukuitme?
- ¿Juti nugken ajakmat pachisa chichamush wagka pegkejaita?
- ¿Jutí ausatnu propósito tawa dusha tukita?

## ¿Dekaukum jusha?

Yamajam augtai augmak iina butsukeg atsumawai muun taká ajakmaun adeagtatus , yamajam takat ainaujai ijumag dekatatus. Jutik takamu shiig antumainun ujapawai.

<!-- image -->

Dekatkau agagmau augku jutí dekamujai achimtikami takastin umikmau takáku.

## Paampa ajakmaku: ijunja dakunkut yainiamu

Etsa  puwau  akaemaunun  jutí  batsakatmujin  ikam Amazonas, Yama  taan  wajaantaig  etsejianume , yakat batsatkamu San Rafael, yakat niipnum. Dasesegmat  shiig  pegkeg  wegamunum,  iimanum wajasan chapayan nimsatakaman wainkamiajai, jutí  nugke  mujak  samek  tepaju  nugka  Perú  tutaya juwi  Amazonas  niip  wajasan.  Wika  dekas  imaun wainchau  asan  shiig  aneasan  wajantamiajai  imau dasen pegkejan mayatin, mina batsamtaigjai apatka diyamak tumainchau shiig wake besemag ayi.

Dekatkauk , mina diishjun Felipe nuwigtu Rosa ijagsatasan wegamaijai, waitkag shiig aneasag pagkugkajami.  Etsa  akaemaunum  ujatkajami  dita batsatmaujin.  Yapik  esakiag  batsami,  etsa  apeam, patajun wainkan puyatkamiajai. Nuniakun tiyamiajai wagka imanikugme tama, ajanum paampan ajakmakun imanikjai tuyanume, Paampa ajakmamuk nagkamainai  tusa,  tujash  aents  takainau  akimain kuwichik atsawai tusa tujutiami. Nuna timatai puyatka idaiku, ayamku wegamiaji.

Kashinia nuwi tsawamunum , Atash shina shinakua tsawamunum, tsawau taig. Ajanum jegatasa weyaji ajakmatin distasa, Yama aja takasmaunum jegakma wainkamiaji aishmag, nuwa tsakat uchi ainaushkam, nuwigtush  iina  apachji,  dukuchji  ainaushkam  dita jegawag  batsami,  ditak  takasagtatus,  numin  wain etsakeawag  imanisag  asegnash  uminas  batsami. Jegákaig ujatianume, nuniak muun  tujuti, tijaju ajakmatin  nagkamatasa  umintsa  batsatji,  amesh igkuasa  taume  tujuti  apauch  dekas  duwik  takatai

## Aneaku ami...

La crónica , juka Augmatui wajuk nagkaemakiuwaita, shiig papas, mijanan, tsawantan jujú aidaun etsejui. Juka antukaju augmattsamui, chicham paan shiig dekamainun etejamun etsejui.

Nagkaemakiu, juka dekas nagkaemakiun etsejui wainká nagkaikimu ainawai, tuja, dekaskeashit, atsa wainkampash timauwait. Jumamtinai: Yujumkak ijuntuja yuwamui.

<!-- image -->

<!-- image -->

ajamia imatiksaik nagkama takasmi tusan jintiaku pujai taume tujiti muun, dekas tujutme wisha eme anentsan tajuajame jakasta takasagmi tuyajai, tamauwaik dushigkuta nagkamawajami takatan nugkan tagainak: paampa ajakmatnun.

<!-- image -->

Nuwi juwaki , apauchik ijunjag numin tsupikag etsakawag senchi tawainiag nugkanak wamkes taukag umikag  emayanume  paampa  ajaktinun,  uchi  tsakat ainauk  ajakag  inimianume  takainak,  jamaja  idaiku tikich  tsawantai  jegá  diikma,  shiig  wakemain  nemag wegaku ajami, awachik nijamchinak pushutaun shikik ajamayi.  Yaweakas  dekapeajas  ashimnayi  takamuk ijuntuja  takakuik  wamak  umitiame  ajamí  ajakmaish, muun  chichin  ainau  takainak  iwajus  chichainamush shiig anentainak diiyajame paan tajimat ataiyame.

Jimag tsawan  wegamunum , wii ijasan wakitkitjai timaujuk jegantami, patajun ukuakun wakebesemag miniyajai wiki waketkun, Atakesh wii  muun  wajasan takastinnak kajimatkishminun unuimajamiajai ajakmatan, mina  pataag  ainaujai  'shiig  dakunkut  deká  unuimamuk dekaskek iina muunjijai chichaki batsatmauwai, juti pataji  yayainaku anentainum, takainamunum'. Atakesh kajimatkichtinun unuimajuitjai.

[

Crónica Pancho Atuyap antukmau

]

Anemtaimtamu, anentaimtamu taji duka dekaskeashit atsa waitashit dekantsui. Tujash buuknumag ejeenawai.

<!-- image -->

<!-- image -->

## Yamajam chicham

crónica: yaunchuk nagkaemakiu betekush augmatmau.

anentaimau: waji nagkaemakmau anentaimtaku dekas antuktasa wakegamu.

- Augmattsamu awaksa pataka augmau. Yamai takastatji najanata imágenes mentales augmattsamu augmaunum, augsa kuwaeku. 2
- Ausa kuwaeku yakagmi bakichik niimtinai, tuja, augmatak anentaimtugmau tikich niimtinai. Wajuk augmatua betek mamikja takasagmi, jumamtin iwainamujai. 3
- Nuwigtushkam chicham dekashmau etegka tenteami. 4

<!-- image -->

<!-- image -->

## Dekamek jusha

Najanmau imágenes mentales iyashi dakumauwa, juka takamainai shiig dekatasa, iyashi diisa wamkes unuimagtin, Augmatmau jitusa dekamu.

<!-- image -->

<!-- image -->

<!-- image -->

Crónica wajuk agagmauwaita nunú diismi. Juka yaimpaktatui ausa emaku shiig antuktatag nuna.

## Paampa ajakmaku: ijunja dakunkut yainiamu

Etsa puwau akaemaunun jutí batsakatmujin ikam Amazonas, Yama taan wajaantaig etsejianume ,  yakat batsatkamu San Rafael, yakat niipnum. Dasesegmat shiig pegkeg wegamunum,  iimanum  wajasan  chapayan  nimsatakaman  wainkamiajai,  jutí  nugke mujak samek tepaju nugka Perú tutaya juwi Amazonas niip wajasan. Wika dekas imaun wainchau  asan  shiig  aneasan  wajantamiajai  imau  dasen  pegkejan  mayatin,  mina batsamtaigjai apatka diyamak tumainchau shiig wake besemag ayi.

Dekatkauk ,  mina  diishjun  Felipe  nuwigtu  Rosa  ijagsatasan  wegamaijai,  waitkag shiig  aneasag  pagkugkajami.  Etsa  akaemaunum  ujatkajami  dita  batsatmaujin.  Yapik esakiag  batsami,  etsa  apeam,  patajun  wainkan  puyatkamiajai.  Nuniakun  tiyamiajai wagka imanikugme tama, ajanum paampan ajakmakun imanikjai tuyanume, Paampa ajakmamuk nagkamainai tusa,  tujash  aents  takainau  akimain  kuwichik  atsawai  tusa tujutiami. Nuna timatai puyatka idaiku, ayamku wegamiaji.

Kashinia nuwi tsawamunum , Atash shina shinakua tsawamunum, tsawau taig. Ajanum jegatasa  weyaji  ajakmatin  distasa,  Yama  aja  takasmaunum  jegakma  wainkamiaji aishmag, nuwa tsakat uchi ainaushkam, nuwigtush iina apachji, dukuchji ainaushkam dita  jegawag  batsami,  ditak  takasagtatus,  numin wain etsakeawag imanisag asegnash uminas batsami. Jegákaig ujatianume, nuniak muun tujuti, tijaju  ajakmatin  nagkamatasa  umintsa  batsatji, amesh  igkuasa  taume  tujuti  apauch  dekas  duwik takatai  ajamia  imatiksaik  nagkama  takasmi  tusan jintiaku  pujai  taume  tujiti  muun,  dekas  tujutme wisha eme anentsan tajuajame jakasta takasagmi tuyajai, tamauwaik  dushigkuta  nagkamawajami takatan nugkan tagainak: paampa ajakmatnun.

<!-- image -->

Nuwi juwaki , apauchik ijunjag numin tsupikag etsakawag senchi tawainiag nugkanak wamkes  taukag  umikag  emayanume  paampa  ajaktinun,  uchi  tsakat  ainauk  ajakag inimianume takainak, jamaja idaiku tikich tsawantai jegá diikma, shiig wakemain nemag wegaku ajami, awachik nijamchinak pushutaun shikik ajamayi. Yaweakas dekapeajas ashimnayi takamuk ijuntuja takakuik wamak umitiame ajamí ajakmaish, muun chichin ainau takainak iwajus chichainamush shiig anentainak diiyajame paan tajimat ataiyame.

Jimag  tsawan  wegamunum ,  wii  ijasan  wakitkitjai  timaujuk  jegantami,  patajun ukuakun wakebesemag miniyajai wiki waketkun, Atakesh wii muun wajasan takastinnak kajimatkishminun  unuimajamiajai  ajakmatan,  mina  pataag  ainaujai  'shiig  dakunkut deká unuimamuk dekaskek iina muunjijai chichaki batsatmauwai, juti pataji yayainaku anentainum , takainamunum'. Atakesh kajimatkichtinun unuimajuitjai.

[

Crónica Pancho Atuyap antukmau

]

## Nagkamau:

Ausatnun wakemainun iwaintawai wají nagkaemakiunak cronicash etsegkat juna wakegas diistatui.

## Ejape:

Augmatui ashí mamikis wajina pachisaya antuke nuna, crónica etsejui.

## Amuamu:

Patasa antukchamun etsejui antukmau augmattsamun wajuk amuewa nuna.

<!-- image -->

## Ausamu awaksa aneaku anentai jukimi

## Inimsamu aidau aikmi:

- 1 Jujú agagmauwa nuwish, ¿ crónica agagmauwa nuwish yaa augmatua?
- 2 ¿Pancho Atuyapish wagkag yajach wegawa?
- 3 Juju línea de tiempo tawa nuwi apusami yana pachis aujmatua nunu nuniaku batsakmi dusha waji utugchatna nagkaekiuwaita nunu. Juju diisa emami.
- ¿Juju línea de tiempo tawa nuwi agajag nuwish utugchat nagkaemakiuk agajag atsa iina anentaik agajag? aikmauk papiinum agaja iwainakmi.
- 4 Crónica agagmau ausag dusha, ¿paampa ajakmamunmash iina muunji yaunchuk taká ajakmaunash wajina takainawa? ¿Jujú takatai dekamu aina dusha augmatmaukait atsa anentai apugmaukait? Junik amainai tusa agaja etsegkami.
- 5 Chicham yamajam wajina tawa nunú aidau papiinum agaja iwainakmi shiig antumain etsegmau. Dutika agagmi. Umikmi juti pataji, muunji dekau aidau iniasaja. Junin amainai tamau diisa takasta.
- 6 Juti muunji batsatkamunum kuwitamsa taká ajakmauji awaksa anentaimku chichasagmi, ¿Junin takat aina dusha wagka takakuish emamainaita? Bakichik organizador gráfico tutainum anentai apusamu agagmi junik amainai tamau diisa.

<!-- image -->

<!-- image -->

<!-- image -->

<!-- image -->

<!-- image -->

## Ausattaku umintsami

## Augtai 2:

<!-- image -->

- Iniimauwa nuwi nagkama chichasagmi: 1
- ¿Agagmaush wagka ausattaji?
- Dakumkamuji diisa nuwigtu adaikamuji diisaish. ¿Agagmauch wajinak augmattsati?
- ¿Anentaimtusa ejemi agajush wagkag agajuita?

<!-- image -->

## Jitusa ausami

<!-- image -->

- Jitusa ausami dekatkau agagmau. Ausa emamunum, augmattsamu takastin batsakmi papasa dewamainchau. 1

## Atunisa takat

Dukug  Azumi,  pujusui  yaakat  Minamata  tutainum, Japón nugkanum, aishijai, ikaman ajamiag takainak, kampatum uchiji ajusui. Batsatkamujinig, ditak batsatu shiig agkan bitat pegkeg mayati pujumainun diisag batsamin ainawai.

Pachiashmau, bakichik tsawantai ashi yapajinauwai. dekatkauk, chicham tauwai jata ishamain minamu; nuwi nagkamas, muun aidau jatan jukiajui mercurio tawa nuwiya jinkiun juka jatak jinkiuwai ampi

## ¿Dekaukum jusha?

Nagkaemaktin , agagmau eke augsattaku ujaka dekatia taká ajakmau adeagta tamaunum tujash juka emtika ujapawai agagmaush wajig nagkeamakti. Nunin asamtai, hipótesis najanattaji, agagmau ausam nagkankum apatkam diistatme.

Jujú nagkaemaktin takastatku, dekata takuik jujú takastin diista: 1. Dakumjamuji jitusa diyaji nuniaku adaitukmaujishkam; ajuma duwi, iniimji, '¿agagmaunmash waji takastinuk wainkatji?' Ausa emaku ujumak ayamku wajantatji nuniaku iniimsattaji '¿Wajuk ematki?

<!-- image -->

ajak  aputusmaunum  aentstinmak  ishamain,  kuntin aidaunmashkam antsag nunkanmashkam.

Azumi  anentain  ishamamu  ajusui  nuniak  niina  uchiji aidaunum antsag aishin anentaimsauwai, ditak nugkanum ajakma yuwa batsamin asag. Nigka junisnuk jugaktajai tichauwai, nuniak egakui wajuk epegmainaita nuna.  nuniamunum  wantinkauwai  kampatum  nuwa wajiu aidau aidau: Chihiro, Hana nuwigtu Hikari. Ditashkam  puyatus  diinau  juju  utugchatan  nuniak ijuntuja epegkami tiaju.

Azumi shiig aneasui nuniak eme aneas diisui nuwauch aidaun atumainun wainu asa wagka tamashkam Chihiro ajakui nugka ajakma yutan wakeyin nuwigtu ayamjus chichamjin  nugka  ajakma  yuwakuish  nugka  emestsuk ajakmatan. Hana, ajakui shiig chichaman jintiag etsejin nuwigtu Hikari, ajakui muun aidaujai antugdaika eme anendaisa takakan.

Wajuk epegmainaita tusa diyamunum Azumi nuwigtu kumpaji aidaujai wegajui 'sensei' pujamunumduka muun yacha batsatkamunmaya ajakui. Nii ujak  tiuwai  yauchkek  Minamita  tawa  nuwig  nugkak ajantusa  dismauwai  tusa,  wagki  ajainakush  ikamnak ajantus diisajui  nuninak  takainakush  atunik  ipama batsatkamunmayajai  takasajui  tusa  aujmatu.  Azumi, shiig pegkejan antukui sensei chichamun, nuniak dekas yanchuk takasa pujusmauwa nunu atak inankijai tiuwai.

Anentai  pegkejan  dekau  sensei  chichakmaun  jukiag, juju nuwa aidau najanawajui takat puyatjusa ematna nuna, nuna  daajin  apusajui 'Teiken' juka  japones chichamnumak 'atunika takat tawai' nuniashkush 'yainika takat tawai', juka anentaimsa diisa jiikmauwai nuniaku timauwai ajakmau aidau nuwigtu ayatak yuu aidaushkam  ijuntujag  takastinme  tusa  nuniaku  ajak aidau ampi aputuschamu ati tusa.

## Aneaku ami...

Augmatmauk , juka ayatak chichakmauwai nuniashkush agaja, juka wakemitkataiyai. Juka iwainamainai dekaskea nuna nagkaemakiujin nuniashkush waitnakesh etsejui ujumat aents augmatmaunum pachinaidaun, pachinkamujinak imatikag etsegtatsui nuniak wamak amuewai.

Nagkaemaktin etsegmauk predicciones yaimpaktatui dakattusa pujustinun agagmaunum takastin umiknaunum juka ausa emaku dekattaji umikeash.

<!-- image -->

<!-- image -->

<!-- image -->

Dekas nii emtuk Azumi emamunum, ashi batsatkamunmayajai chichas  Chihiro  takamunum,  juni  takat  takasmi  tusa  Hana chichamunum  nuwigtu  aents  aidaujai  yupichush  chicham apaka Hikari emamunum, ijunja takamua duka senchi ajakui ashi utugchat dakitamu minamunmashkam antsag ishamamu ashi aents aidaunum yapajinati tusa tamaunmashkam.

Inagnamunmak, Azumi taji duka ima nugkanakek iwajachui, kuawashat najanauwai atunika takatan antsag yainitan ashi japon  nugkanum.  'Teikei'  tawa  duka  ima  ujakma  yutanum asachui,  asauwai  tuke  aujmatbau  atunika  takamuwa  duka yainika  takamuwa  duka  batsatkamunak  yapajiawai  nuniak pujutnashkam iwajui.

- 2 Tikich augtai agagmau augsami. Adeagmi najanmainai imagenes mentales tawa nunú ausa emaku.
- 3 Mamikjami chichama imanji agagmaunum nuwiya. Etejattaku jujú dutikami:
-  Aents iman pachina nunú mamiksa tsentsakmi nuniashkuish yakagmi yagkuwai
-  Aents iman wajina dutikawa nunú mamiksa yakagmi samekmauwai wajina takawa nunui nunit verbo nagkaemaju chichat yaimpaktatui jumamtin: epenmayi, akaikimí, kajamjami tikich wegajui.
-  Jutiksaik etegkami chicham pachisa augmattsamu pegkeg dekatin adaijamu. Iwainakmi, kashik nagkaemakiuwa, jumamtin, yaum, kashia nuwi, bakichik agku, tikich wegantu. Diismi jumamtin.

## Bakichik takash agkauntai tiuwai:

- Yamai kashiya nuwi numitag nuna kajamjattajai.

Tsekea tsekeakua wajin jegauwai. Dakunkutu ájakui; nunú kashitin numi amain ájakui. Etsak eke dase waintainum aganteai. Nayaimpin diyak dukap tsawan pujusui.

Nunik wajin waigkui, pusaa kanag juwakui.

Takashuk, nunú kashiya nuwig numitjai tamaujin kajamjauwai.

<!-- image -->

Aujainaku wainkaji wajuk ikaja chicham nagkaemajun agau takasa nuwai.

¿Wajimpaita? Juka, papasa etsejui tsawan nagkaemakiun, takamu nuniashkush iwainamu nagkaemakiu.

Yamaiya juka tsawan anentaimtamui augmattaish niimesh wajukuita. Juka yaimpaktatui agakmau augmatmau yapajia diyamu.

<!-- image -->

<!-- image -->

## Adeajagmi wajukuita aujmatmaush

<!-- image -->

<!-- image -->

## Ii papijin aikmi inimau ainau:

- 1 Bakichik tsentsagmau najanami, nuwi batsakmi juti emtika anentaimsa diyamu ainaush umikeajeash diismí anentaimtamush uminkaegash. Augkum mamikjam tsentsakchamkum nuwigtush agagmaunum yakagchagkum nunú yaimpaktatui.
- 2 Anentaimtusa diismi chicham agaja augmattsamu dutikaku aikmi: ¿Agaju propósitojish tukita?
- 3 Aujainaku iina papijin chicham yakaja mamikjamunmayajai organizadornum iniimau aikmi.
- 4 Augsami agaku akanjamunmaya:

<!-- image -->

'…uchijin nuwejai anentaimtukma, ditak dakau ainau apajin, antsag ditak nugkan eme anentus dii ajakajui. Niig antsagkek bitatuk juwamainchau ajakui …'

Junin amaunmash, ¿Chicham yakagmaush wajina etsejua?

- 5 ¿Atumi batsamtaigminish junin tutitjakesh nagkaemakchaukait? ¿Utugchat epegkeata takuish wajuk takamainaita? Ii anentai apugmau etsegkami.

<!-- image -->

<!-- image -->

<!-- image -->

## Agagmau achimtikami

- 1 Adeagmi crónica ausamujai nuniaku augmatmaujai apatka diismi, ¿Jujú jimag agagmauwa nuwish betekkaik nuwigtu betekchaujish awak? Yamai betekmami cuadro de doble entrada tawa juwi.

|             | PAAMPA AJAKMAKU: AENTSTI DAKUNKUT YAINIAMU   | YAINIAKU IJUNJA TAKAT   |
|-------------|----------------------------------------------|-------------------------|
| BETEKMAMTIN |                                              |                         |

Yamai: agagtatji tuwi betekchauwaita nunu jimag agagmauwa nunu apatka diisa.

|           | PAAMPA AJAKMAKU: AENTSTI DAKUNKUT YAINIAMU   | YAINIAKU IJUNJA TAKAT   |
|-----------|----------------------------------------------|-------------------------|
| BETEKCHAU |                                              |                         |

- Awaksa anentaimsa diismi ausamunum nagkama: 2
- ¿Iina muunji batsatkamunum taká ajakmaujish wagka unuimajaish emamainaita?
- ¿Yamai uchi akiina minina dusha wagka takakuish nuwigtush jintinmainaita? ¿Wagkapa?
- ¿Jutí takatai ainaush tikich takainamujijaish betekkait?, ¿wajuk awa?

## Unuimamu dekapmamki emami

- 1 Anentaimtusa adeagmi unuimaja nagkaikimu ainau. Jintinkagtin dakapjumamtai umikta ame dekamu ainau juwi nuwigtu unuimamainjum ajutjamtsuash dushakam.

Iiik dakapmamsami dekas antuka unuimagjiach, ausa emaku wainkaji dekamu ainau, antsaik dekashmauchkam. Juka yaimpaktatui wajupak unuimajaish wegaji nunú dekattaji nuniaku unuimagtajai timau umiktatji.

<!-- image -->

<!-- image -->

<!-- image -->

| Dakapmamsatin eteejamu                                                                                                                            | Umikjai   | Yama umiajai   | Wajukmainaitja unuimagta takunush   |
|---------------------------------------------------------------------------------------------------------------------------------------------------|-----------|----------------|-------------------------------------|
| Mamikiajai chicham pegkeg dekamain aidaun etegjan, Augmatu daajin, tuwiya ainawa, tsawantan, mijanan, nantun, tikich ainaunachkam.                |           |                |                                     |
| Yamajam chicham dekátasan inferio awakajai nuwigtu agagmau con sentido figurado tawa nunashkam nuwigtu secuencia narrativa mai agagmauwa nuwiyan. |           |                |                                     |
| Juwig semejanza nuwigtu diferencia achiniaku aidau diistatji etsegmau imanun etseju antuka betekmatasa agagmau intertextual augku.                |           |                |                                     |
| Jimag agagmauwa duka apatka diistatji nuniaku género discursivo niimesh wajukuita nunú titatji.                                                   |           |                |                                     |

<!-- image -->

## ¿Ausag dusha wajuk antukji?

Dekatkau umiktinumia agagmau ausa ashimkaji, Yamai anentaimsami: ¿Ausattaku takastin agagmauwa duka yaimpaktata antukta tamaunmash?, ¿agagmau ausata tamaunmash utujimaush ajutjamsashmaka? ¿Dusha wajuk umikmaji? ¿Antukta takuish yainkatajum timakag?

<!-- image -->

<!-- image -->

1 Umiktin

Unidad

Paampa tsupiamu: juti muunji deka ajakmau

<!-- image -->

2

<!-- image -->

## Dakumjamu diisa chichasagmi

- ¿Awajun pujutnumash ajakmatin kajamja takatash awash?
- ¿Awajunnumash kaja kajamjamush imankait?
- ¿Jutí batsatkamunmash aents kaja kajamjamun etsegnush awash? ¿Wajuk unuimajuita?
- ¿Yamaish tsakat ainaush jutii takatjish iina apachji taká ajakmaush yamajam maquin takatai idaush jintinmainkait?

## ¿Wajuk batsatmaunma nagkamji?

Namak dujajamu nagkamnamu. Juju dujag midaun bakichik muun wainak etsejui dujag muun tepeattawai juju mijana nuwi tusa, nuniau asamtai batsatkamunmaya uminainawai paampa tsupikmi tusan nuniaku ajakjishkam jukiagmi tusag. Juju utugchat minamun wainak jintinkagtin 'Shamui Tentes' chichaman iwaintawai papijamin 5to aujuinaun, ausami textos expositivos juna pachis aujmatu tusa. Juju ausattag nunu yaimpaktatui texto expositivo agamunum, nuwigtushkam chichamu atatui bakichik panel tawa nuwi ashi batsatkamunmaya ijunjamunum.

<!-- image -->

<!-- image -->

## ¿Jujú umiktinumash waji unuimagtatji?

Ausattaji bakichik articulo informativo nuwigtu infografía . Jujuwai propósito:

- Mamikjami paratextos tawa nunú jimag agagmaunmaya.
- Ejemi formato textual jimag agagmauwa nuwiya.
- Augmattsami takastin, subtemas nuwigtu propósito comunicativo agagmaunmaya.
- Ii antukmauwa nunu wajumak chichamai timi nuwigtushkam ii nagkaikimi agagmaujai apatka diismi antsaik juti pujutji aina nujaishkam.

## Augtai 1:

<!-- image -->

<!-- image -->

<!-- image -->

## Ausattaku umintsami

- 1 Iniimau diisa chichasagmi, iina muunji takasmau adeagtasa.
- Diista paratexto agakmau nunikam aikta, ¿Jujú agagmaush wajinak augmattsati?
- ¿Dekas wají chicham ímana dekamainnash yaimpamainaita?
- ¿Jutí batsamtaijinish yána dekauwai tinush ainawa?
- ¿Ausatnumash propósito tawa dusha tuwaita??

<!-- image -->

Ausami dekatkau agagmau muun jintinkagtuamu nuwigtu takastin agagmaunmaya. Ausa emaku dekattaji juti timaush uminkaegash

## ¿Dekaukum jusha?

Paratexto tawa juka agagmau yantamen awa nuwai nuwigtu, juka yaimpawai wajina dekamtijamatasaya agajuita nuna. Paratexto agakmauwa duka dekatkau antiniktatji agaju iwainaujai.

## Muun ainau jintiamu, yamaiya juwi uminkatnun.

Kakajam, Saumag Juep, tikich Kayap Tupika , juka kakajam awajún pujutan dekau ainawai, juna jintin agme iina muunji pujutan yacha ainau jintiamu, atakesh kajimatkishmin dekami.  Duwikik  kajamjamun  jintinush,  aikasag  pujutan nagkaemaktinun  jintinush  ajaku  ainawai,  tikish  tsawantai nagkaemaktinun iwainaush, aikasag, jinatnun etsejush asajui. Awajun batsatkamunmak eme anentsa diitia muun  chichamuk,  aents  nuwi  batsatuk  dekainawai,  baak tsawagtinnak, dekau asag ajanash shiig nayaimpin pagkai diis  ajakmau  ainawai  namak  uwetus  ajamkush  tsawantan wainu asag uyumas aneakas ajakmauwai paampan ajakmakush namaka uwetus ajakmau ainawai.

## Ijunja takamu chicham apaka.

Yamaiya  juwik,  awai  Perú  nugken  yaya  diisag  tsawantan dekau ainau, antsag nuwigtush awai, yumin diis kuwitamin ainau,  nunak  adayinawai  atus  (SENAMHI),  juna  adayak batsamas ditak shitainawai, diita etsegkatnume tusag, nugka besegtinnash yumi tepeatnunash, nugka uugkatnunash ashí jintinawai,  tsawan  yapajinatnunash  ditak  ashí  dekainawai. Antsag  juti  muun  ainaushkam  imatiksag  dekainawai  Esat tsawagtinun,  yumi  tepeatnun,  maaniamu  atinun,  numpa ukagtinun, ipamtan pujutamun jitus antukag etsejainawai, ajakmatnunash, yumi atinnash aikasag dekainawai, (wainmainchaunash ditak dekainawai), Jempe tseu timataish wamkes dekau ainawai. Tuja yamai, kajamjamunash dekau ainawai tsawan wegak nagkaemaktinun. Juka muuntak iman ainau asag kakajam ainawai.

<!-- image -->

<!-- image -->

Nagkaemakiu wainkamu augmatmau, Augmattai shiig papasa ujapawai waamak antumainun.

<!-- image -->

Jumamtin,  muun  dekas  waimaku  nayaimpin  diisa,  chichauwai,  nuniak uchita  wainkamjum  ikam  jinkigpajum  estsa  puwau  akaewai,  shiwag antimpainakui amujatkaig, kashi shikipakun jinkaman nantu wainkajai tentena etsantun, beset atatui patayash umimit, aneaku uchita yujastajum tusa muuntak etsegnai. Antsag kashi nayaimpin jiinki diikma etsan  pagkai  diis  etsantug  shiig pushu wajasmataig,  tsatsatsa,  wéga dekau  etsanjae  pushu  wajase,  esat  minawai,  tsawau  taig  nijamanch namugtukta  ajan  nagkamatjai  duse  ukuatnun  tuwajame  dekau  asag, tuja tikich tsawantai kanukma kajamui jagki wegakmaunum wetakama jagki  beseamun.  Jagkin  kajamkug  dapi  esattatui  nuniashkush  uchin esaittawai uchi kuwitamkatajum tinu ainawai, tuja antsag nuwa ejamtin ajan  utujai  ujaktajum  ajakan  apekai  tusag  nuwa  ejamtinnak  kakajus ipatsajame, ajakan apek ijinawai tuwinau asag.

## Muun yuu wajakmau

Awajun, initik nagkamsa  yamaikish kajimatkishmin takatai ainau, paampa ajakmat; ashí juka pegkejai, ushuikaish tsamakmatai umutaiyai, awish apatua yutaya, ashí pegkejai. Tuja yamai, uchi tsakat mininakush juka  yamaikish  kajimatmaitsui  muun  jintiamu,  tsamau  umikag  umú wajakmauwai initish yamaikish, imaktiksaik takaji kajimatmaitsui.

Yamai ashí dismi, muun initik ainauk senchi chichakag yainikag patajijai aja  apun  ajamiag tajimat batsamsajui,  iman  asamtai  yamaikish  juti uchijik jintintuinaji juti pujutí megkaekashtin, SENAMHI. Yamaik ujumak yaimainawai apu ainauk.

## ¿Dekaukum jusha?

Juka takastin wajina pachisaya augmatua nuna tawai, ashí ame antukmau etsegkatnunashkam, jujú takamunum.

## Yamajam chicham

tajimat . aents pujutjin wainkamu waitiamuji atsujin.

pushu . etsa etsantak jii diyam pushujin pekmau shiig etsantsu nunú taji.

- 2 Agagmau pataka ausami, tuja dutikaku iniimsami mamikjami chichama anentai. Jujú papasa umikmi:

Takastin 1 . Dekatkauk augtai adaitukmauji dismí. ¿Tu umuchiaku wamkesaish antumainaita? Agagmau wakentin Tsentsakmi.

Takastin 2 . Agakmau ausa kuwaeku wainji chicham pegkeg pachia adaikamu ainau (Kuwashat chicham niimtin ainau, betek achaitak, Shiig jitusa antashmak betekmamtinai).

Takastin 3 . ¿Chicham agakmaunum etentui wajina pachisaya agagmauwaita? Wajuk jiínua chichamash nuwigtu, wajuk diijau ainawa nunashkam, Tikichin adaikashkam tumainai.

Takastin 4 . Inimainaji: ¿Wajina Augmatua agagmaunmash? Chicham pachisa augmatku adaijamu ainau.

Takastin 5 . Frase nominal tawa nunú mamiksa aikmi.

<!-- image -->

<!-- image -->

<!-- image -->

Texto expositivo ajawai kampatum akanjamuji: Nagkamau, ejape, amuamu. Jumamtin diismi.

<!-- image -->

## Ajagke

Ajagkek,  ayawai  iina  nugke  Perú  num,  muun  ainauk nagkamas  takasu  ainawai,  mijan  2000  nagkaemawai nuwi nagkamas muuntak ampimau ainawai. Juka ajakak ampimatai ainawai, amesh dekata.

Ajagkek  muun  initik  batsasaju  takatai  ajakajui  aiksag yamaikish takainawai tsuwamatai asamtai, tsupika dakueka dakapamak jegamainai 18 esanti. niimeg, jitusa diyamak awai, Bishu nanchikijai betekai, duwi sejai ainauk Bishu nanchiki tinu agmae.

Ajagkek shiig pegkejame jata ajutjamkuish shiig kuwitamasam juukam ukukam tsuwamakmek shiig  atatme. Jata ishamainash tsuwajatnai. Tuja nuwigtushkam, ampugnum tsuwat ataish shiig nijáwai, juka ajakak shiig pegkejai. Tsupimakmaunash wamkes esamtiknai, kuwim ataish aiksag wamak esamtikawai.

Nagkamau nagkamku augmatmau. Augmatuk dakawai utsuktatus augmatmaun.

Ejape Chichama augmatus najana ejapeantak agmattsatin ainau.

Amuamu

Inagnaku tumainai, etsegkami wajuk kuwitamainaita ajak tsuwamatai ainaush ikamak shiig sukagtawai.

<!-- image -->

Augmattsa amuaku iwainanui chicham ujumke shiig juuka paan antumain ashí chichakmau ijumja.

Ausamu awaksa aneaku anentai jukimi

- 1 ¿Tuwaita takastinush artículo informativo ausamunmash?
- 2 Tuwaita propósitosh artículo informativo diisa takastin umikmau emaku aikmi: ¿Juna agajush wají propositojai agaje tame?

<!-- image -->

- 3 Diismi chicham akanja batsakmau ainau. Anentaimsa aikmi.
- ¿Wajuk yapajinua tsawantan dekau ainaujaish, nayaimpin diis wainman, kajamjamun dekau ainau muun ainaujaish?, ¿Wajinma yapajinua dita ainaush?
- ¿Juwi betekmamtin ainaush wajinma yapajinainawa niimenish, antsag ajakan juun ainaushkam? ¿Wajuk awa? Augmattsata.
- 4 ¿Juju artículo informativo ausag diisag dusha waji formato textual tumainaita? Mamikjam sapagkeata ( X ) dekaskea nunú.
- Juwi augmattsata wagka etegkaume nunú pachisam.

<!-- image -->

## Agagmau dakumjamu iwaitsuk

Augmatku chicham esajam aepka agakmaun tawai, ashi ikaja umikmau jiinui makichik dupajam chicham najanamu augtai ainau.

## Agagmau dakumjamu iwaiku

Chicham augmatku tsujiaja sutag najanamui, Agagmau aujainau dekawa wajuk akanjamui,tuwi nagkamnawa nuna. Nuwigtu awai pegkeg etejaamu.

Agagmau dakumjamu iwaitsuk nuwigtu agagmau dakumjamu iwaiku

Kuwashat augmatmau aepka batsanui akanja,nunin ainau pachimjamu bakichik anentai jiinu agamu dewatsuk antumain ainau.

<!-- image -->

## Augtai 2:

<!-- image -->

Chichasagmi iniimau pachisaja, muun kajan jintiamu, nuwigtu tsawan dekamu.

- Augmaunum nagkamsa mamikjami agagmau adaitukmauji, dutikaku diismi augmattsamu wakani ¿wají pachisaik agagmaukita?
- ¿Guna aents aidau pachisa augmatmaukesh antukchaukaitam?
- ¿Gunas aidaush tuu nugkanmayakita?
- Jutik agagmauwa dusha ¿wají formato textual amainaita?
- ¿Jutik agagmaush wamkesaik antumainait??

<!-- image -->

## Jitusa ausami

<!-- image -->

- 1 Nagkamku senchi waaja chichaka ausami, wajuk chichataita imatiksaik, dasejai chichat, sukaat mayati chichat dase juki, diipasa chichat, wajuk agakmauwaita nujai mamiksa chichat aujainaku.
- 2 Aujus emakui anentaimsa tumainai. Aujus emaig iniimau iniiki emaamainai.

## ¿Dekaukum jusha?

Augmatmau anentai ay nuwi pataetaku awai kunumak. Makimakichik akanja augmattsamunum etentainawai augkum shiig diista. Tuja yamai, Augmatmau anentaijai betekmamtinai, daajin adaiyak augmatui,augsam emakum jitusam dekata wajina pachis augmatua.

Imagen de https://www.miambiente.gob.pa

## Guna aents aidau: ikama kuwitamainak shiig batsamnai

Guna aidauk uyumas diínawai muja ainaunak, eme anentus diin ainawai ajamiag yuu asag ditak apachji jintintuamunak kajimatchau ainawai. Gunak ikamnak jetemjin ainawai.

<!-- image -->

## Guna Chichame

Muun Guna ainauk chichainawai 'dulegaya-Tamaun' nunak tawai 'Guna Chichame taku. jutí ainag juninke ditashkam chincha batsamin ainau 50, 000 y 70. 000 aents kawem ainawai.

## ¡Imanji!

Guna takatjig pegkeg ainawai ditak iakmjinak senchi jetemjin ainawai. Jutish imanuk amainai uchijui jintintanum.

## Ikam kuwitabau

Ikamia takatnak ashí dekainawai nunin asag ikama dukujin segawag takau ainawai. Nayaimpin diisag utugchat nagkaemaktinnash dekau ainawai. Ditak nunik uminas takau ainawai.

## Muun aidau dekamuji

Guna apachijig unuimata tajitmamjau ainawai nunin asag uchinum nagkamas unuimau ainawai.

## Dita pujutji aujmatmau

Guna, aidauk jutijai betekai, tujash tikich chihaman chichainawai, Panamá nuwigtu Colombia batsamin ainawai 500 mijan weenbawai. Ditak 300 000 ainawai tuja 600 yakat awai.

## Chichaka pujut

Gunak Sahila chichakmatai batsamanai, chicham antugtai ajakuiPamukjig chicham antugtaiyai 'Ijunja chicham antugtai Guna'.

## Guna pujutji

Nuwa nugkugtinak dita najanin ainawa, daajig 'mula' duwap apíka najanamui. Nantsemin nuwigtu ejesmau ainawai.

Imagen de https://www.nativatours.com

Diismi organizador akanjamunum jujú mamikiamu paratextuales . Wainmauk yaimpaktatui eemtika dekamun nuniaku najanattaji hipótesis infografía ausamun.

<!-- image -->

<!-- image -->

- 3 Ataktu pataka ausami infografía , tuja ausattakuik jujú umikmi:
- Ausata adaitukmauji infografía juka anentai takastinun itawai.
- Takastin mamikjam, yamai dista wají ainawai augmatmau kanawe paratexto ainau akanjamu: Augtai adaitukmauji, subtítulos, niime, apuji nuwigtu agagmau niime. Jujú yaimpaktatui agagmau ausa antuktatji.
- Diista jujú infografía iwainawai subtemas. Jujú agagmau niimeg emtika takastin umikmau dekattaji mamiksa ematin. Juka mamiknawai akanja takasmau asamtai tesakmaunum, peekamunum, daaji, nuwigtu tikich aidaushkam.

Paratexto dakumjugmau

Dakumjamuk, niime, wakáni, dakumjamuji, infográfico nuwigtu tikich aidaushkam.

Paratexto etegkeamu

Paratexto chichakmau

Adaitukmau, subtitulo , prólogo , índice , referencias , agakmauji nuwigtu nota de páginas , tikich aidaunashkam.

<!-- image -->

Infografía akanjamauji

<!-- image -->

## Adeagmi infografiayash wajimpaya

Infografía sutag chicham akanjamui juna niimeg formato discontinuo tawa nuuwai nuwigtu wakan dakumjamujai pachimjamui. Juka etsejui jiiyaik wamak wainka dekamainun.

<!-- image -->

Adaitukmau . Juka ujumak chichamai agagmauwai tujash dekamainun ujapawai juka utuim muuntai agagmauwai.

Ejape . Juwig awai verbal nuwigtu no verbal etsegmaunum.

- Etsegmau verbal . Juwig chiju ujumak chichamai agakmauwai nuniak no verbal tawa nujai pachimnawai.
- Etsegmau no verbal . Juka junin ainawai: graficos aidau, mapas , cuadros estadísticos , diagramas , tablas nuwigtu tikich aidaushkam amainai.

Crédito . Juwig etsejui ya ainawa agajush iniimas deká agajunashkam.

Fuente . Agaja augmattsatnush tuwiya wainkamua ijumjají. Agagmaush agajun anentaigkiashit, juwig agantsui.

## Ausamu awaksa aneaku anentai jukimi

## Papigmin jujú iniimau aidau aikta:

- 1 ¿Ame anentaimtamujaish juwish achiniakuak jujú agakmaunmash aan amainai tusa timaujaish anentaish jegawak? Wajuk asame shiig dakuata augmattsam.
- 2 ¿Juna infografía agajush tuwita propósito agajuita?
- 3 ¿Agajush wají anentaiyaik juna mapanash takasuita?, ¿Infografiya agagmau antumainash yaimpawak? Anentaimaujum etsegkata.

## Nugka batsatkamu wakani

<!-- image -->

<!-- image -->

- 4 Tsentsaka achimtikami juna formato textual tawa nujai agagmau apatka diyaku.

<!-- image -->

## Textos continuos

Juka agakmauk compuestos chiju shiig agagmau akanjamu, nuwigtush awai capítulos inagnamunmag najanui libron.

## Texto mixto

Iwainawai agakmaun continuas nuwigtu tikichnak discontinuas. Juka mai yainiawai ayatkamujai coherencia nuwigtu cohesión tawa nujai.

Initik  aents  batsamsau  aina  duka  ajakma  yutanak dekachajui, wawa sakutin bukunawag batsamsajui. Bakichik tsawan nuwa jinki weuwai yumainun egaktatus. Entsanum jegakma wainkau mama saepe jakeja  minittaman,  yaki  ajekeawa  tusa  dekatatus entsa ainti weu. Ainti wekama Nugkui maman nijak pujaun, jegantun maman segau: 'Nujantai waitiajai minash ajamjusta tau'. Nugkui ayak: 'atsa amaschattajai. Dekas. Nawanjun amastajai tujash shiig kuwitamjutkata, tiu. Tujash Nugkui nawanjinak shiig kuwitamkachaju, dutikam Nugkui chichak tiuwai. Yamaik senchi takakjum,  sekemin  ajamim  tujuagmatai  yuwajum pujustin atajum tiu. Anui ukuajai ajak aidaun nunú jukim ajakmam yuwá pujustin atajum, tiu. Nuwa tsawak shiig kashikmas weu Nugkui mamikiamunum nuwi jukiuwai ajaken. Nunui nagkamas ajakmatan unuimatjau ainawai.

- Papiinum wagka jusha etegjaji nunú etsegkata.

## Guna batsatkamu:unuimamu ashi ikamia dekainaku ememen batsatainawai

- 5 ¿Jujú agagmaunmash tu marcas paratextuales takainawa infografiyanmash?
- 6 Infografía adaitukmaujig tawai:
- ¿Wagka iina pujutji tunawa? Etsegkata infografiya ausa antukmaunmaya.
- Guna aents aidau ikama batsatmaujijai eme anendaiyas batsatmauji kampatum anentai agagta.
- 7 Diista:
- ¿Jujú dakumjamush wají paratexto niimtinaita?, ¿wagka?
- Jujú agagmaush, ¿Guna ainaush wagka eme anentuinawa initak pujutjinash?

## ¡Imanji!

Gunanmaya ainau batsamtaijish wagka dekamainaita atum anentaimsamash, juka takastin pegkeg eteejamu ainawai dita unuimataijig, kuwitamainawai nugken, ikamjin, ashí kuntin ayaunash ditak uchi yamajam akinak mininaush takastinme uyuma aneakas waittsainum tusag puyatjus takainawai. jutish imanuk amainai unuimat ekekta tuinakush.

- ¿Guna ainaush ikam wegantunash wajuk diinawa, amukag weena atum anentaimsa diyamash? Anentaimaujum etsegkata.
- 8 Infografía agagmaunmash, juwig agaju iwainakne kuwashat subtemas aidaun. Juna takasa dusha wajuk diyame, tikich aidaunash iwaimain wajake? Agamaujum jetemjukta.

<!-- image -->

## Textos discontinuos

Augmattaig akanjamui, wagki juna augnuk inferencia aikmainai junash wajina takua tawa nuna. Juka shiig peeka agagmauwai tablas , cuadros , gráficos tikich aidaushkam.

<!-- image -->

<!-- image -->

## Agagmau achimtikami

- 1 Augsamu awaksa pataka anentaimtugmi. Tesakmaunum agagta. ¿ Artículo informativo agagmaush infografiyajaish wajuk achiniakua?

Muun tsawantan dekamin ainau, nuwigtu nagkaemaktinun etsejin

## Yamai, iniimau aikta:

- ¿Jimag agagmau aina nuwish waji takata agagmaush ainawa?
- ¿Jimag agagmauwa nuwish wajiji agatkamua yaimpakne jujú junik awai titatkumesh? Papigmin anentaimaujum agagta.
- 2 ¿Awajuntish wajinma betekaitji Guna ainaujaish Panamanmayajais? Etsegkata ame anentaimtamu wajina augmatua dekamainnash awajuntish.
- 3 Awajuntish  ikam  wegantunum  batsatush  uyumasaik  ditai  aina,  ikaman chichamjinjaish SENAMHI-SERNAMP, wegantujaish chicham apakaish chichamjutaigkait. Tuja yamai ayawai tigkap chicham dasenum akuptai ainau, atushtanmaya wainkatnume tusa. Yakat batsatainau ashi dekamu ati tusaja. ¿Yamai akinawaju ainaush Guna wegantu, tsakat ainau muunjin dekamun pataetaku  tamek?,  ¿Unuimatnash  wajuk  utsuninawa?  Jimag  agajum  nuwi ausam  wajuk  antukume  apatkam  umikta,  juwi  chicham  nanegtin  agkaju tenteamu awai wakani anentaimtusam.

Guna ainau

¿Pegkeg jukitnujish tuki ainawa?

Gunanmaya ainau: Guna aents aidau ikamjai eme anendayas batsatmau

## Unuimagmau dekapmamki emami

- 1 Anentaimsa diisagmi jutí amikji ainau unuimainamu aikasaik iina ijunja augtaiji nuwa papijam ainaushkam, uweg awatimi dakunkut unuimagmaun iwainmamainamu.

<!-- image -->

Dakapmamauk shiig pegkejai dekatasa dekas jitusa antuka kajimatkishmin dekajiash iina tsanitaiji ainaush ditash antukajeash tusa. Juwi iik dakapmamsau asa puyatjusa dekattaji dewakmau akuish unuimatai ainau, ijuntuja dakuami unuimat.

<!-- image -->

<!-- image -->

<!-- image -->

| Dakapmamsatin etejamu                                                                                     | Jeganjai   | Kuwaejai   | ¿Kakanjak unuimatnash?   |
|-----------------------------------------------------------------------------------------------------------|------------|------------|--------------------------|
| Jimag agagmauwa nuwiyash paratextos aidaush mamikiajik.                                                   |            |            |                          |
| Anentaimsaish ejeejik waji formato textual ainawakita.                                                    |            |            |                          |
| Etsegkajik takastinush, subtemas nuwigtu waji propósito comunicativo textual ainawa.                      |            |            |                          |
| Inagnakuish anentaish pegkejash jiikjik nuwigtush ii dekamujaish iina pujutji diisaish apatkaish diisjik. |            |            |                          |

## ¿Ausag dusha wajuk antukji?

¡Yajautsui! Jujú umiktinumiag ausa amukji, yamai anentaimtaji ¿Yamaish waji agakmaujaiya intanikji?, ¿Unuimagjik? ¿Augmaunmash waji utujimauwa nagkaikiji?, ¿utujimaush wajuk yainaimainaita shiig ausata takuish?

<!-- image -->

1 Umiktin

3

Batsatkamunum: ijúnja takainaku anenjauch yainiaji

<!-- image -->

<!-- image -->

## Dakumjamu diisa chichasagmi

- ¿Batsatkamunum tuwaká ajanum takamush wajukuita?
- ¿Adaikamaujish atunisa takata pachis chichawai tajik?
- ¿Batsatkamunum takat ijuntuja takamush wagka pegkeg amainaita?
- ¿Batsatkamunum takat takamunmash wagka imanikash ijunjash takainawa

## ¿Wajuk batsatmaunma nagkamji?

Beekmamu, ajamainamu, tajaja tsanim ajakmamu ainau, ijuntuja anenjaush takainaji yamaikish, nunak ima senchi takainawai sejai uwegshunum batsamin ainau, jutí wegantutik ajakmainakuik wamkes ujuikatag takuik ipamaji kawem wajasá wamkes takasa ujuitai asamtai, tujash junak sejai ainau ima senchi takainawai bichatnunum batsamin, jutish kajimattmaitsui, jutik takat wegantu ijuntujaik takatiame ashí juti batsatkamunmag. Tuja yamaiya, duwik muun ainauk ipamawag nijamchin umuinak ememen nuwe yajatuam ipakan ikaunmawag chichainak takatnak kuwau ainawai tuja jujú takat aidauk ashí kajimatja wenaji. Nuniaku takatai aidauk ukunum juwamtikaji. Jintinkagtin Sonia Wajach Impi, nuwigtu papijam ainau ayamtai. Teets Tseje aujin ainau, umikaje dekas juní batsamchami jutish senchi dekas agagmau aujut dekami, nuniaku unuimagmi iina munji taká wajakmau tusag jintiawaje, wajuk jutí muunjish ipamawajash takasajuita nunú pachisa najanami agaka. Juju artículo aina duka papijamin periódico najanamaunum wantinkattawai nuwigtushkam batsatkamunmashkam iwainamu atatui.

<!-- image -->

<!-- image -->

## ¿Jujú umiktin takakuish waji unuimagtatji?

Ausami bakichik chicham etsegmau nuwigtu artículo de opinión tawa jutí takatji pachisa agagmau. Nuniaku jujú propósito apugji:

<!-- image -->

<!-- image -->

Ausattaku umintsami

- Mamikjami chicham pegkeg pachisa anentaimtuja najanamu, akanjami mamikja chicham, tuja, chicham yamajam dekamu, yajupea adaikamu ainaushkam mamikja juukmi eteeja, tujash jujú agagmau intertextual augku.
- Anentaimsa timi causa nuwigtu consecuencia agagmau iman aidau ausamu aidaunum.
- Anentai apusami jujú agagmau organizador textual nuwigtush agajush wají anentaiya agajuita.
- Apugji anentai etsegmaush wajuk antukji nuniaku diyaji emtika anentaimjamujaish betekashit wajuk batsatmaunmag agajush ainawa.

## Augtai 1:

<!-- image -->

- 1 Chichasagmi inimsamua juwi nagkamsa ii dekamu.
- Agagmau diisu asa, nuwigtu para textuales, adaitukmaushkam dakumjugmaujishkam, ¿Jujú agakmauwa dusha wajinak augmattsati? Antsaik timí waji dekainaji takasa ajakmat ainaush.
- ¿Jujú agagmaunmash tukita propósito ausatnumash?

<!-- image -->

<!-- image -->

Takainaji nagkamku augmau, juti dekamujai apatka augtai umikmaujai diisa.

Imaza, martes 09 de enero 2024

## Awajun aidauti ijuntuja takainaku, anenjaush yainika takainaku ijuntsa batsatji

Awajun ainaush wajuk takainawa, ajakmainaku kuwitamsa takainamunash, pegkeg agkaju tsuwapakchamu, nuwigtu ajakmamu  ajak  etegjamu.  Pamuk  jutinum  batsatkau  ainau  shiig anentus diinamu ajakmamun, ditashkam eme anentsag jintinamu ajakmatan puyatjus takainak eme anendaiyas batsataidau.

Pujutan dekauk, pamuk, waisam antsag batsatkamunun uyumas takatan dekau ainau, jintinkagtin wegantu ainaun, ijuntuja takainamun dekawag, Muun awajun ainau takainamun eme anentuinawai ijuntuja yainika takat ematan, ashí dekau ainau wainkag juka pujutak muun jintia ukukmau ajumaish megkemaitsui, pegkeg jintiamui iman asa tuwinawai, dita apujik.

Ijuntuja takat : Juka initik nagkamsa takasmauwai muun ainau, awajunik takatan ujuikatatus senchi ipaniawag takainawai, ijuntuja takamu asa takatak senchi kuwaewai. ashí tuwinawai muun ainauk.

Yamai pujutnumag Ikam batsamin ainauk chichamjuinawai juti takataiji ainaunak, ikam batsatuti takasa imanuk ati ajumaish megkaekashtin atii nuna yamaikish chichamjuinawai.

Ijuntuja takainamunak awajun ainauk ijuntuja takatai tuwinawai.

<!-- image -->

Muun aatus chichainamu ainauk shiig antuinawai aatus ijuntsa muun ainau jintia ukukmau yamaikish imatiksaik tuke takatai asamtai pamuk chichakmau, imatikas chichake Muun. José Achampash Kuyu, alcalde de Imaza. 'aatus awajun ainauk batsamin ainawai tajimat, ashí yainikag takasag batsatui, takat ataish.

## Aneaku ami…

Chicham noticia juka augmatuinawai, waitjutsuk etsegmaunum dekataiyai, pegkeg ainau augmattsamu, aents unuimagtinchakam.

Chicham etsegku juukmauk paan antumain amainai wamkes antumain, yaa aujuinawa wamkes antumain amainai, antuka chichamain entsegkamu.

<!-- image -->

<!-- image -->

Nijamanch umuinaku ipama atuinika takamuwa duka iina pujutjiyai.

<!-- image -->

Yainika ajak ajakmainaku takainamuk shiig pegkejai, juka juti patayijai pegkeg tajimat batsamsatnun jutikainawai ijunag takaina duka', aatus tawai pamuk Achampash wajaki chichak.

'Dekas juka ijuntuja takainamuk jutinig shiig awakagtawai takat wamkes kuwainawai nunin asamtai, yamaikish juka kajimatmaitsui initikish juti muunji ainauk yainikag takasaju asamtai', aatus tawai muun Antonio Etsam Yampik, batsatkamu pamukji.

'Ijuntuja takainamuk jutinig shiig pegkejai wamkesa umintai asa atsumamu akuish wamkes yainikaja ashimtai asa, anin asamtai juti uchiji tsakat ainaush jintintuinaji atakesh kajimatkishtin, atinme tusa junak chichake muun, Timoteo Kayap teniente Gobernador .

'Juka yainika takainamuk juti batsatkamunmak bakichkich megkaekashtinai, yainika tikich atsumainakuich wamkes umintai asamtai, ajak ajakmainakuich uyumaneakas yaininaji kuwichik atsakuich wamkes takainaji, aatus asamtai atum wainjume, yainika emainaku nuwigtush umuinaji nijamanch yajamu, yujumak ukuamu tujuaju diisa apamu, tsawan yakat najanamu tsawanjin umuinaji', aatus tawai muun juwiya.

Pamuk alcalde Achampash, dekas tajume juka ajumaish yapagnashtinai, juka takatak shiig pegkejai tusa niishkam tujamji, duwik ajakmatak shiig pegkejai tawai, juka ijuntuja chicham jukmi ijunja yupichu takatai megkaekai tuwinawai.

## Aneaku ami…

Ashi chicham ainauk wayamuji entrada nuniashkush lead. Juka juna ayawai:

1. ¿Wajimpaya? (nagkaemau)
2. ¿Yaita? ¿Yaa ainawa? (pachinu)
3. ¿Wajuti? (Wajuk nagkaemawa)
4. ¿Wajuk? (Tuwi nagkaemakne)
5. ¿Wagkapa? (causa wajuk asae chicham)

## ¿Dekaukum jusha?

Takat, ijunja takatak ainaush dekamkayum, juwig ijunainawai ashi batsatkamunmaya ainau, ijunag takainak wamkes takainawai.

- 2 Jimaja awakeasa ausami. Aujainaku mamikjami iniimau diisa: ¿ Wají nagkaemakne ?, ¿ Yaa pachinkame ?, ¿ Tuwi nagkaemakne ?, ¿ Wajuti nagkaemakne ?, ¿ Wajuk nagkaemakne ?, ¿ Wagka nagkaemakne ?

Baki bakichik niimtinai tsentsakmi ayamuk.

- 3 T enteami chicham yamajam dekashmau antukchamu ainauk. Wajinkua tawa nunú ejeemi. Utujimau ajutkagtakuig chicham juugmau diitainum diistajum diccionario nuniashkuish jintinkagtin iniasmi.

<!-- image -->

<!-- image -->

<!-- image -->

<!-- image -->

## Ausamu awaksa aneaku anentai jukimi

<!-- image -->

- 1 Anentaimsa ejeemi yantamen tesakmau awa dusha wajina tuwinawa. Dekaskea nunú diisa tsentsaka achimtikami.

## Dakumkamu

wakan dakumjamu chicham etsegmau pachisa agagmau. Tujash imanchuawai.

## Adaitukmau

Pegkejan mamikig mamikiamu chicham. Aujainaun utsuawai augmatak

## Inagnamauji

etsegmau iman aidau juugmau.

## Dakumkamu nugkantin

Agagmauwai ujumak chichamai wakan iwainamun pachis.

## Wayamu nuniashkush lead

Juka wayamu nuniashkush lead tawa juka ekes etsejui etsegmau adaitukmaujin nuniashkush epigrafe, eke etsegmaun ipiimtsuk.

## Chichama ejape

Etsegmaun umiawai.

Imaza, martes 09 de enero 2024

## Awajun aidauti ijuntuja takainaku, anenjaush yainika takainaku ijuntsa batsatji

Awajun ainaush wajuk takainawa, ajakmainaku kuwitamsa takainamunash, pegkeg agkaju tsuwapakchamu, nuwigtu ajakmamu  ajak  etegjamu.  Pamuk  jutinum  batsatkau  ainau  shiig anentus diinamu ajakmamun, ditashkam eme anentsag jintinamu ajakmatan puyatjus takainak eme anendaiyas batsataidau.

Pujutan dekauk, pamuk, waisam antsag batsatkamunun uyumas takatan dekau ainau, jintinkagtin wegantu ainaun, ijuntuja takainamun dekawag, Muun awajun ainau takainamun eme anentuinawai ijuntuja yainika takat ematan, ashí dekau ainau wainkag juka pujutak muun jintia ukukmau ajumaish megkemaitsui, pegkeg jintiamui iman asa tuwinawai, dita apujik.

Ijuntuja takat : Juka initik nagkamsa takasmauwai muun ainau, awajunik takatan ujuikatatus senchi ipaniawag takainawai, ijuntuja takamu asa takatak senchi kuwaewai. ashí tuwinawai muun ainauk.

Yamai pujutnumag Ikam batsamin ainauk chichamjuinawai juti takataiji ainaunak, ikam batsatuti takasa imanuk ati ajumaish megkaekashtin atii nuna yamaikish chichamjuinawai.

Muun aatus chichainamu ainauk shiig antuinawai aatus ijuntsa muun ainau jintia ukukmau yamaikish

Ijuntuja takainamunak awajun ainauk ijuntuja takatai tuwinawai.

<!-- image -->

imatiksaik tuke takatai asamtai pamuk chichakmau, imatikas chichake Muun. José Achampash Kuyu, alcalde de Imaza. 'aatus awajun ainauk batsamin ainawai tajimat, ashí yainikag takasag batsatui, takat ataish.

- 2 Papigmin aikta, jujú organizador baki bakichik iniimau.
- 3 Apatka diismi 'kashikmas takat' takainaku 'Ijuntuja'. ¿Jujú takataish betekkait atsa betekchaukait? Aikmau etsegkami.
- 4 Teresa, nuwigtu Juwagjai ajuinawai nugka etegkamu dita takataijin, nuwi takainawai senchi. Ditak tajimat ainawai kuwichik sumak yuwinak, antsag yuminash tagkumawag sujuinawai atsumainaun, ajakan ukatuinak. Dita nugkenig muun ainau yaimainawai, yumi ajak ukatmaun takainak, ditak akikmainatsui ajak ukatmaunmag, shiig umikaju asag uyuma aneakas takainawai. Aatus asamtai juwi etsegkata, ¿Teresa nuwigtu Juanjaish, batsatkamunum ijuntuja takatainum takainakush waji pegkegnak jukitnume?
- '…Juka ashi awajun ainau dita apachji jintintua ukukmauwai ijunja takataig, juka anenjauch ijunja takataiyai'.
- 5 Propósito diyamash alcalde chichakmaunmash tuwa amainai tame juna tamaujinish:

<!-- image -->

¿Atumesh Alcaldesh dekas tawai atsa wainak tawai tajumek? ¿Wagkapa? Jutí anentaimau agagmi.

<!-- image -->

<!-- image -->

<!-- image -->

## Ausattaku umintsami

## Augtai 2:

<!-- image -->

- 1 Jutii takatji awaksa adeaja takatai pachisa chichasagmi.
- ¿Nahuatl aents pachisa chichamukesh antukchaukaitam?
- ¿Tikich iinia aents aidaush wajuk dekame?
- ¿Juna agajush wají propósito anentaimas agajuita?
- Adaitukmauji diismi nuniaku imágenes mentales aikmi ¿Agagmaush wajinak augmattsati?
- ¿Wají propósitowaik agagmauwaita?
- ¿Ya agatjamuita?

<!-- image -->

## Jitusa ausami

<!-- image -->

- 1 Juti amikjijai juniikmi dekatkau agakmau ausattaku. Augsa kuwaeku, igkumtikami juti dekamuijujai.
- 2 Ausa wegaku dekapatai agakmi.
- 3 Ausa emamunum tesis wajina jetemjawa nunú tsentsaka iwainakmi.

Jimag minuto awai waji agagmaukita, adaitukmauji ausami nuwigtu dukap agagmaujin wainkattaji wajupak akanjaish agagmauwaita nuwigtu chicham wainchataish atsuash.

<!-- image -->

Tesis bakichik texto argumentativo agagmaunum ejetagtakuik juu aidau aneaku amainai:

- Nagkamku augmattsamuji.
- Chiju agakmau.
- Pampanmainai.
- Tesis agagmauk nagkanmaujin dekas nunak tawai.

<!-- image -->

## Batsatkamu Náhuatl dita pujutji, yamai yapajina minamu

Muun  pujuta  dekau  dáji  Zitlala,  Guerrero,  shiig  uyuma nanegmauwai yachamet batsatkamu Náhuatl tuwina nuwi,  dekas  pujut  initik  ajakmaun  shiig  jintin  ainawai  dita pujutjin,  ijuntuja  takat  ainaun.  Tuja  yamai,  diismi  yamai yaa juwi wajanta diisji muun chichiasu ainaujai tuwagkaja pujut  dekas  atakesh  kajimatkishtin  jintiamu  ainau,  dekas yamai  tsakat  pataegak  tsakainaush  shiig  unuimamainun: Tikich yakat awai Tequio daagtin. Juka awai nayantsan ijus batsamin ainawai, mijantin ijunag takas mininawai ijuntujag takasag nunin asag ditak ijunja takatnak shiig dekainawai dakuju  chichainaku  takatai  asamtai,  aatus  batsamin  asag ditak  dekas  shiig  ijunja  takatnak  chichamjuinawai,  uchi tsakat  mininak  pujut  pegkeg  ainaun  kajimatkinum  tusag chichamjuinawai,  chichamjuniashmak  dekas  pujut  pegkeg chichasa  batsama  wajakmauk  megkemainai  tuwinawai anin  asag  chichamjuinawai  yamaikish,  mijantin  ajumaish juka megkaekashtinai.

Tequio tawa nunak adaimakajui ijunja takat tuwinak náhuatl tequitl  dita  chichamen  nunak  tuu  adayinawai,  ditak  ijunja takat  taku  tuwinawai  tribut,  yakat  aan  daagtinush  awai, yaunchuk  pujut prehipánica batsamsamunum  nagkamas minawai nuna takasag, iina nugke emtikami tusag chichasag senchi takainawai ijuntujag, ashi ujanikag takainawai tuké, jujú  mijantin  tuwinawai  (Pineda,  2022).  Jujú  pujutnum, Tequio tawa nunak eme anentuinawai ijunja takatai asamtai. Waituinaush ijunja chichamjunitai asamtai dakunkut yainitai asamtai, bakichik nigki takauk atsawai, ditak ijunag chichakag yainikag takatnak wamkeush uminawai.

Jutika  aatus  ijuntuja  batsamtain,  yamai  unuimat  minawai tamaunum datupenawai bakichkiti takamun.

Ijuntuja takatan pachisag, tuja aatus wegamunum, yamajam  uchi  muumpainauk  ditak  puyatjusag  juti  pujuti megkekai tusag anentaimtuinatsui ayatak kajimatug wenawai. Wainka kanajag takainamuk dekas yamaiya juwi diyamak ayatak megkegak wenawai dita takataiji ainaunak uyumas diinatsui, Batsatkanum takatainash kajimatjaje.

## Aneaku ami…

Artículo de opinión juka bakichik texto argumentativo agagmauwai juka aujin wakemitkatin agagmauwai dekau anentai timau agagmauwai aiksaik dekatkau aents chichakmau agagmauwai.

Augsa kuwaeku tenteami chicham akanja augmatsamunum, chicham adaika augmattsamu aidau, dutikaku bakichik sumillado yantamen agakmi wajina dekas imannash tawa nunú. Jutika takamu yaimpaktatui tesis ejemaun.

<!-- image -->

<!-- image -->

Ijúnja takatai aidaushkam puyatjus diinatsui.

Pamuk aidau puyatjus yaimchamunum jujú takat aina juka  megkaewai  nunin  asa  iman  wantintsui  nuniak iwainatsui wajukunmak batsamsa agagmauwaita.

Yamaik ayatak megkegag  wenawai  takat  Tequio wajakunak idayinawai Zitlala ainauk, Kakajam ajaku ainaitak, ashí dekas ainawai etsejag duka. Nuwigtush tikich  nugkanum  nuwenainakug  waketuinatsui  nuní nagkaemas  kajimatuinawai  dita  takataiji  ainaunak, pujut yapajinak minamunum nuwa nugkutain wegag sujú wajakajuk shiig yamaik kajimatjaje, muunji ainauk waitmamain ditak chichamjumamainawai imanis senchi chichak batsama wajakajuitak. Náhuatl batsamtaijin dekas ayamjumainai dekas dita iwainmamtaijin shiig ijunas batsamainai.

Tuja yamai inagnaku augmatmau, ashí aents batsatkau  chichamjamu  shiig  atuetai  ayamjuniamu, Dekas yaakta apuji pamuk  dekas  dita  muuntan chichamjumainush ayatak ditanun takainak pachinainatsui, ditak megkaetanak dakituinawai ijunja  takatnak  senchi  wakegainawai  tujash  tsakat yama  tsakainauk antuinatsui intimkiush  wenawai Tequionmak.  Náhuatl  ainautik. Duwik  ijunja taka wajakmauk ayatak nunin ayi tutaish juwaktin tuwinawai, Zitlata iwainmamui ijunja batsamtan.

[

Majuat ainau augmatmau Náhuatl nuwigtu Zitlala Guerrero.

]

Chicham agaja emaku takataik conectores , ainawai jujai agaku shiig antumain agagmauwai.

<!-- image -->

Yamajam chicham nahuatl. Juka chichamak ijunja takatan taku tawai.

- 4 Atsumakuik atak awagki ausami, baki bakichik augsami yamaik. Ausa emaku tenteami chichama wakentin chicham ikaka chichatai ainau.

<!-- image -->

Chichainaku ikaka chcicham esamtija chichatai causa nuwigtu consecuencia dekattaji, wajuk augmatua nuna.

## Nagkaemakiu:

Wagkapa, juka juna, causa de . Apusamu wagki, ayu wagki…

Namak samekai, yama maamu asa.

## Utugchat:

Aatus anentai asamtai, consecuencia nunin asamtai, duwa nuwi, ankae, dekaske, atus asa, nunin asa, atus asa, awipak time, awi tine, atus asa.

<!-- image -->

Artículo de opinión juka agakmauk texto argumentativo ainawai, nunin asamtai , juka wajin sujin aidau chichainawai.

Ausamu awaksa aneaku anentai jukimi

<!-- image -->

- 1 Eemtika anentaimsa ejemi tu artículo de opinión chichakmau tesakmua dusha wajina tuwinawa. Tsenchakam achimtikata.

## ¿Dekamek jusha?

Chichaman ikau aidauk augmattsatnun ikak etsejin, ainawai. Tuja, chichaman ikau consecuencia aidaunum achimtikin aidauk juna causa tawa nuna etsejui.

Tuke ujanimaianai chichainaku adaika augmattsattaku emtika adaika chichaktin chichaman achimtikin aidau. Shiig mamikja chichak papasa emakui shiig dekattaji ausa unuimatai ainau.

<!-- image -->

<!-- image -->

<!-- image -->

## Inagnamu

Juna agaju juwi etsejui nunak tayatak chicham tikich juukmauwai.

## Anentai apugmau

Juka anentaimsa chichamu (Nii Tamau) wajina agajuita agaush.

## ¿QUECHUA CHICHAM JINTIAMI TUSAISH WAITKANIMAINKAIT?

Quechua chichaku ainauk dekas ditak initik nagkamas Unuimatan chichamjukaju ainawai. Junak tawai: Agaju: Hugo Carrillo

Duwik nagkamas tichat unuimatnak nagkamawajui jintitan, tikich jintintanash, unuimatnashkam. Juwi anentai umikmauwai imatiksag dekas tikich tsawantai congreso papin najanawag egkeaknume. 1

Juka anentaik dekas ijuntuja umikmau amainai coongresosonmak, Quechuak dekas juti apachji dekatan nugka tentega juwi ukukmau asamtai senchi puyatjusa chichamjuka esemainai unuimatai wegantu ainau. Atsayai, quechuash auke dekas juti nugken jintia ashi nugkanum wainkamui. Duwi jutish ditanush dekamainai chichat, agat wegantu ainaushkam, ashí waimatainmak chichaman umika jintimainai imaniaku senchi tajimat wemainai 2

<!-- image -->

Ashi papijam ainaujai unuimajaja dekamainaitji juti dekas chichame quechua 3

'Nuwigtush, chichamainaitji, iina nugke eme anentsa'.

Nuwigtushkam, unuimamainai quechua ayamjuktasa, iina nugkenia asamtai. Juwig dekatak utsagmauwai, kuwashat dekamain wegakui; nugka tentega juwig uyumas diinawai quechua chichamnak, kayaumka ikaunmawa yutai ainaush imanke, dekamainuk ayawai.

Duka Ley tuwina nunu umikmaunmak ayamjumainai chicham quechua, antsaik jutinushkam. Ashí jintintuamu amainai,

Aatus wegaku asamtai, jutish unuimamainai quechua chichat jutinu asamtai, uchi tsakat ainaush jintinmainai. Atsa takainaku iina nugke Perunum juti wegantush shiig jintinmainai. 4

Jukimui chicham: Agatai unuimatainmaya ciclo IV. Minedu. 2019 APA7

## Adaitukmau

Agaju anentai apusatin

## Anentaimau tamau

Juka agaju nii anentai apusa gagamaujin jetemjuktin.

## Nagkamau

Imanji agaaja nagkamau, tujash takastin pachisa ujumak chichamai agagmau.

- 2 Jutii papiijin etsegmau antukmau ejeemi, organizadornum iniimau agakmau aina nunú.

## Tesis

<!-- image -->

- 3 ¿Agajush Tequio tawa nuna pachisash wajina tawa?
- 4 Jujú agagmaunmash, ¿Tequio iinia aents ainaunash puyatjusujash diinawa tuwita cusash?
- 5 ¿Wajukmainai tajume muun ainau chichamjumainashkuch, Tequio idaikujash wajukawainki? Kampantum etsegkata ame tabau.
- 6 Juwi agagmauwa juka ¿Chichama wakentin tsentsakmauwa dusha wagka tsentsakmauwaita?

Ijuntuja takatan pachisag, tuja aatus wegamunum,yamajam uchi muumpainauk ditak puyatjusag juti pujuti megkekai tusag anentaimtuinatsui ayatak kajimatug wenawai.

Jimag chiju agagmi tsentsakmaunmaya nuwigtu chichaman ikau ainau.

- 7 Akankamu ausami:

Náhuatl ainautik. Duwik ijunja taka wajakmauk ayatak nunin ayi tutaish juwaktin tuwinawai, Zitlata iwainmamui ijunja batsamtan.

- Amesh Naualt akumesh, tuu anentaik jukiu ainme. Jimag anentai agagta ame tamaujum.

<!-- image -->

Betekmamtin

Betekchau

## Bakichik artículo de opinión agagmi

Bakichik artículo de opinión ausaji, juwi yamai juti adaika augmattsamu periódico tawa nuwi, dutika batsatkamujai iwainaka wainkamu. Jutikattaku, jintinkagtin segami yaimpakti wajuk agagtatji.

<!-- image -->

Dekatkuak umintsami, duwi agagtatji shijash agajag. Nuwigtu iina kumpaji segattaji diisti nunik ujapakti iwagmain atiashkam.

<!-- image -->

## Agagmau achimtikami

Dekatkau tesamunum agagmi ausamunum betekji, augsa dekamu ainau, dutikaku dekami wajinma yapajina augmatuinawa.

Ijunja takat, ijuntujag shipiwu ainau takainamu.

Ijunja takat, shipibo ainau ijunja takainamu.

<!-- image -->

Náhuatl numia ainaujai apatka, wajuk yapajinua

Náhuatl, wajukuita dita apachji takataiji ainaush.

## Unuimagmau dekapmamki emami

Anentaimtugmi unuimagmau dekas unuimagjiash. Iina jintinjamin segami yaimpakti iishkam jitusa unuimagmi.

<!-- image -->

<!-- image -->

<!-- image -->

| Adaijatin ainau                                                                                                                                                 | Unuimagjai   | Unuimagtatkun pujajai   | Wajukmainaita unuimagtasaish   |
|-----------------------------------------------------------------------------------------------------------------------------------------------------------------|--------------|-------------------------|--------------------------------|
| Mamikjan ijumjajai antukmau pegkeg etejamun nuwigtu, daagtin ainaun batsakan, chicham yamjam dekamu ainaunashkam jujú agagmaunum nuwigtu intertxtual ausamunum. |              |                         |                                |
| Anentaimsa chicham etsegkamuita nunash dekajai causa-consecuencia wajuk etsemainaita nunashkam.                                                                 |              |                         |                                |
| Anentai apugji takastin umikmau, shiig umikmau agagmau nuwigtu agaju anentai.                                                                                   |              |                         |                                |
| Ii anentaimau anentai apugji dekas etsegkamui tusan juti dekamuijijai apatkan diyakun nuwigtu bwajukunum pujusaiya agagmauwaita.                                |              |                         |                                |

## ¿Ausag dusha wajuk antukji?

- 1 ¿Eke nagkamtsukesh waji ainau takastatji?, ¿jimag agagmau ausamush yaimpane antumainnash?
- 2 ¿Tikichish waji takamunma takamainaita chicham ikatai ainaush causa nuwigtu consecuencia takamunmash?
- 3 ¿Utujimaush waji takamunma ajutjamsae? ¿utujimaush wajuk epegkaji?
- 4 ¿Jimag agagmaunmayash wají dekaskesh unuimagji?

<!-- image -->

1 Umiktin

4

Batsatkamunum kuchi jamamtuchu tsakapat

<!-- image -->

<!-- image -->

## Dakumjamu diisa chichasagmi

- ¿Kuchi neje yuwatasagmesh wakenukujum?, ¿wagka adaitukmaush tawa: kuchi jamamtuchu tsakapat?
- ¿Yamaiya juwish iina munji kuchi kuwitama wajakmaujaish betekak kuwitamna yapajintsuak?, ¿Kuntin kuwitamtash yapajia takamainai tamek, atsa aniashkuich duwik iina muunji takasmau kajimatkishmi tamek?
- ¿Batsatkamunum kuchi tsapaka maa sujamuk kuwichik juki pataa yayamush shiig pegkegkait?

## ¿Wajuk batsatmaunma nagkamji?

Yamaiya juwik ashi batsatkamunum kuwitamainawai kuuk ainaun, tujash ujumak ainawai, tujash yamaik tikichnumian ikaunmawag ayujuinawai, uduegtasashkam, aikainau asag yamaik wamak tsakapajag sujuinawai, dekaske ajayai, ¿jutika kuchi tsakapaja sujuka kuwichik juwamush pataanash yaimainkait?, ¿kuchin sumakag yuwinaush jatan achimakchajainstash? Iniimau aiktasaik takastin pachisa agagmau ausami, dutika idauku, agagmi infografía kuchi tsakapaja sujamu dekatnume, nuwigtu ayamtainmashkam pachisa chichastatji.

<!-- image -->

## ¿Jujú umiktinumash waji unuimagtatji?

Ausami pachisa chichasmau chicham etsegmau antukamu, nuwigtu texto expositivo juti takatai dekamu nuniaku jujú propósito apusattaji:

- Mamikjami wajuk agakmauwaita unuimai niime aepkamu.
- Najanami hipótesis takat pachisa agagmau nuniaku ejeemi agaju anentai agagmau ujapamu ausamunmayajai.
- Anentaimsa ejeemi agamua argumentativo nuwigtu expositivo takastin iniinit agagmaunum.
- Awaksa anentaimsami agajun anentai jujú paratextos anentai jukimun nagkama batsatkamunum agagmau.

## Augtai 1:

<!-- image -->

<!-- image -->

<!-- image -->

## Ausattaku umintsami

- 1 Jujú iniimaunum nagkama chichasmi jutí dekamuji nagkaemaktin pachisa iniimau.
- ¿Juti patajish wajuk diyawa junash, tanku kuwitamtanash wajintuinawa patash, batsatkamunmayash, Atashnach, kuwinash, tikish ainaunach aikasag, atus wegakui.?
- Chichama adaitukmauji diisa, agakmau iyashi diisa ¿waji pachisaik agagmauwaita?
- ¿Ausatnu propósitojish tukita?

## ¿Jusha dekaukum?

Aujainaku, ima wajina anentaimtus agaje duke dekamaitsui, kuwashat anentaiyai ijumja agakmauwai, anentaimsam dekata (duka augmattsamu shiig etsegku), jiinum wainchamushkam awai unuimagtin adaika chichakmau ainau, duka anentaimsa diyashkumek wamkes antasme. Nnunak mamikis tujamtsui agajuknunin ainau tutataya, dekashmau antamu.

<!-- image -->

## Dekatkau ausatin takasmi, tujash dekatkauk jujú diismi:

- Juka chicham dekas regionnumia wantinkauwai chicham. Atum dekajume aujuinakuik agakmau ainauk ejeemainai, wajina pachis augmatua nunin ainau, nuwi nagkamsa inimainai: ¿ Wajukae tawa?, ¿ yaa pachinkae?, ¿ tuwi nagkaemakne?, ¿ tuwi nagkaemakne?, ¿ wajuk nagkaemakne?, ¿ wagka nagkaemakne?

## Amazonasnumak awajun ainauk takainawai kuchi tagkummtanak.

Awajun Rosa Sánchez Ramos auwai dekatkau dekas tagkumchamunum nagkamau.

Batsatkamu Bagua Amazonasnumia ainau, tuke takau ainawai kuchi kuwitamtanak, atus asamtai, kuuk kuwitamaunak uyumas diin ainawai, atsumainakush kakajus sujukag dita yuwinak sujin asag tuke kuwitamin ainawai, atus asamtai kuntinnak kuwitamainawai puyatjusag. tuja, Juti apujig peru uyumakuk puyatjusagkesh yaimchau ainawai.

## Iwainakmau el 08/01/2024 09:47 a.m.

Nuna chichaman augmatui Saúl, tsakat nagkmas nigka  wakekauwai  kuuk  tsakapatnak.  'dekatkauk, kuuk tsakat ainua jujagke dekami, yumain atsakuish  yamaik  uyuma  aneakas  duke  maha yuwinaji. Jimaja nuwi diyam, ajakash kakajus sujumainchau  asamtai  kuuk  sujuinaku  wamkes kakajus  kuwit  achinui,  kuuk  ainaun  sumainakuch kaunui  yaki  batsamin  ainau,  tuja  kampantuma nuu  diyam  awai,  uchikesh  jamu  akuig  wamkesa duwiyaik  tsuwaninaji,  tuja  yamai,  yamaiya  juka shushui bakapatak yacha waigji.

Augmatmau  amuaku,  shushui  ajutkagtumainai kuwitamkatag tusa wakegakuik, kakagsachui yutaiji ikamjukta tamau, kuuk ainau jatish jintawaitsawantai senchi yuwiau asag atsumawai  kuwashat  yujagken  kuuk  kuwitamtak nagkamnauwai mijan 2016 ayatak 5 muntsuaku ainaujai,  yamaiya  juwi  diyamak.  Yamaik  dekas takanui  shiig  dekawaja,  tsawantai  yutaiji  nijatja kuwitamji jata achikai tusa, jutishkam shiig kuwitamkamu nuwiyag yuwau asaja. Waituinakush idayinatsui,  atus  asamtai,  ashi  pamuk  ainaun ipajai,  yaigkagmi  tagku  kuuk  kuwitamak  ditash atsumamujin takastinme tusajaiina kuwitji iwajami tuwinau asaja' atus tawai muun Saúl Agustín.

Batsatkamu  dekas Coronel Portillonmaya  tawai, shipibo ainauk dekas ijunag nagkamawag takainawai tuwinawai, antsag comunidadnum batsatushkam yamaik takainawai. Yamaiya junak takainakush yujumkenak ikamian juwiyan ayujainawai. 'atus umaag jintiuwai kuwitamtandukug Rosa, atus uma jintintuawai nina dukujin  umag  emkau,  Saúl  Agustín,  tikishnakesh dakainakug batsattsui ditak uyumainawai, yamaiya juwi diyamak emainawai shushuin jukag  5,000,  nuna  dekawag  yamaik  puyatjusag kuwitamainawai,  sujuinak  yugak  takainau  asag', atus tinuwe Edinson, uchi umag ekeu atus tawai.

Atus ijuntuja yainika takainakuik wamkes ekemkattaji  tuwinawai,  yakat  Santa  Isabel  batsamin ainau.  Yamaiya  junak  ashi  dekawaju  asag  shiig pegkejan etegkawag tsakapainawai kuuk ainaun, ajanum  weenak  ikamjuinawai  betsejan  nuwiyan shiig diisag pegkejan uduejag sujuinawai yuwinak. Tuja atus asamtai, duwik waitu wajakmaujai apatka  diyamak  nuna  takainak  shiig  yuwawag batsatuinawai.  Shiig  pegkeg  chicham  wantinkae kuuk tsakapainamu juti batsatkamununm.

¿wagka yamaish baak batsamnawa pata ainaujaish? Nuwai inimauk.

<!-- image -->

<!-- image -->

Tuja yamai, juwi augku, aujainak dekawag agajajui, agamau dita anentaimsa dekamun, dita dekamu ainaun.

## Aujin ainau chichainamu

Shiig chichamnak antukjai, maigkikait atus yainimainai, atus yaimainai apushkam. Tikish tsawan ahjakua duwik shiig pachikchamu batsamsauwai, atu yaimui CAREPununmaya tamau shiig natjae pegkejan shushui senchi kakajus wainkashmaun yamaik shiig takainawai sujuinak kuntinun kuwitamkag, yamaik uyuma aneakas batsatainawai. ¡Pegkejai CARE-Pununmaya

Carlos Panduro: Loreto

Wika uyumasjai dekas CARE-Pununmaya ipama nuwig, tuja, nuniayaitkun shiig juwasjai tikish Regionnumash iwainatsu nuna, atus asamta tajai, Mokeguanmayash atsumainawai ditash unuimajagtatus. Utujimaun inimui awig ayatak chichainawai (juna anmaitsui tajai) Wgka awigkish takainawa a, atus amaitsui.

Ashi waituinaku batsatji jutinish unuimamainai, tikishnumia yaimpainashkuig kakajus ekemaitsui shushuigtin atajai takuik, senchi takakuish juwintsu.

Juana Sanda: Amazonas

Junak dekas tuwinawai jutikek juwimaitsui, jutik kakajus kuwishkijinmaitsui ijunja takamainai tajai, tujash, wagka kuntinkesh diimainaita tajai. Kuntinun senchi waitkainawai nunash anentaimsapash diina tajai, nuniakun wika atus amaitsui tajai, tsakapaka kuntin ijinmaun maak diyasjai. Tuja junash tajime, shiig diimainai juka kuuk batsamtamak, jata jinmainai ishamain tajai, dekas tikish takasmi kuntinuk idaikuja, dekas ajakma tsapapi juúka sujamu ima pegkeg jamamtuchu amainai tajime, amesh wajinpa.

Jorge Bustamante: Junín

## Aneaku ami...

Anentaimtamu Agamuk . Juka ujapaji wajuk chicham nagkaemawa nuna pachisa, anentaimtusa diyamu ainau , agaju augmattmaujai apatka.

Agagmau augmatuinakuik, pegkeg etegkami, dekamainaitji ashi juti anentaimaunak jitusag diinatsui, tikish antamun chichainakuish jasa dimainaitji.aju aimkatinasaja juti anentaimau.

<!-- image -->

- 1 Awagki jimaja ausami. Yamai tikich agagmau ausami. Augsa kuwaeku tsentsakmi chichama wakentin chicham augmatmau mamikja, akanjamushkam aikasaik, iniimau tikich agagmaunmaya ayakum takasta.
- 2 Augmau nagkamku diismi antumain: 'Aujainau chichainawai' baki bakichik chichakagmau diisa tsentsakmi tsawantai aujin aidau anentai apusamuji.
-  Kuchik jinuinawai.

## Dekatkau 1: Mamikjami wajina augmatua

## Kuwaeku 2: Wii dekamugjai achimtikajai agagmaun dekakun

¿Wisha utugsanuk dekatja kuchish wajiyaik jinuinawa?

## Nuwi kuwaeku 3: Iniimau aidaun ayaajai imá dukap pegkeg aidaun

-  ¿Yutaiji atsugmak kuchish watsaka?
-  Yutaijig besekuit.
-  Jata cólera utsumaka jinutaig utsumakaja.

Chicham augmatku adaijamu ainau shiig antashkuich wajukattaji, tuja juwi ukugjame juju pataetusam diyakum dekattame. Yama nagkamaunmak kakagsachui tujash unuimagta jitusam, tuja, takaku dekattaji. Juju pataetukta jitusam, augmatmau ukmau.

<!-- image -->

<!-- image -->

<!-- image -->

## Ausamu awaksa aneaku anentai jukimi

## Aikta juwi inimau ainau:

- 1 ¿Chicham antukmau augmatmaush, wajukuita agagmaush? Chicham pegkeg ainau tenteata kapantui. Jujú chicham tentea akankamui nuwi.

## Textos continuos

Juka augmatku chicham juùka ijumja agakmauwai, dukap tepaju, kakajus amumainchau, akanjamui makimakichik anentaimtamu akaja, así ijumnak najaneawai augtai.

## Textos múltiples

Juwig augmatuinawai kuwashat tuwagkag, dita anenttaimtamun, nunak pachis augmattsui, pachimjamui augmatut, shiig jitusam diista.

## Textos mixtos

Makimakichik augmatmau tikish nimtin pachisa ijumjamui. Tujash nunak augmataitaik, kuwashat aents augmatui nunak pachis.

## Textos discontinuos

Juka auagmatui chicham sutajan aepek dutikak iwainawai, chichaman aepek, tentea, apuni, yakaja, tujash sutagnak

- 2 ¿Jusha waji formatowai agagmauwaita 'Aujin ainau chichainawai? Ayamuk, tentechia nunú yakuwai yakagta.

Chichainaku iina weni umuchiamuk,nuwigtu iina uweji chichaku umuchiamuk etsejui chichaman anentaimaun, dakunkutan, wakebesemjan, kajekmaun, yawejmaun, Atus wegakun. aentsag, chichakmau imanisag jiinui agakmau. Nunu ainawai waaja chichakmau. chichainaku

- 3 Anentaimsa tita, ¿jujú anentaimsa timauwa nuwish waji timauwa dekanua? Tsentsakam achimtikata tunak antiawa:

4

:

<!-- image -->

<!-- image -->

- 5 Augsa nagkankumesh tsentsakumek yaa ainauwa augmatuinawa 'Aujainau chcichainamu'. Yamai Anentaimtujam tita. ¿Chichaman etsejin timaujaish amesh wajinpa?, Ame tuu titatme antukmau juwi augmattsata.
- 6 Adela tawa duka Huancanénmaya tuwinawai. Kampatum uchigtinai niiyai así kuchi uyumas diinuk. Nuwigtush juka kkuk kuwitamaunmash yaigmauwai, kuuk kuwitamtanmak shiig dekawai. Juna nii tawai dekami augtainum:
- '… Tuja yamai, waji jatana itaggtamainaita kuk shig kutamkashmau, waji yujumka ayugmaianaita jamamtuchu ati takuish. Kuntin mashmi waitkaschami tawai, dekas au waitkatsuk ajammami pegkeg ajakma yutai ainau tuwai'.

Jorge Navarro

¿Dukug Adela jeen kuchin tsakapa dusha pegkegchauwashit?, ¿Uchi ainaunash jatan utsukaintash? Amesh tuu tame aikta.

<!-- image -->

<!-- image -->

## Ausattaku umintsami

## Augtai 2:

<!-- image -->

- 1 Chichasagmi juwi nagkamsa inimau diisa:
- ¿Wajina jintinkagtawa dakumkamu ainaush?
- ¿Diisa augtai najanamu, agakmau niime, yakaja agagmau ainau, dekatnunash etsejuak?
- ¿Anentaimsa timi juna agaush waji propósitowaik agajuita?
- ¿Jusha waji niimtinuk agagmauwaita?
- ¿Wajinak augmatua?

<!-- image -->

## Jitusa ausami

<!-- image -->

- 1 Nagkama dekatkau ausami. aujainaku, achimtikami dekamujai juti dekamujai takasmau achimtikami.
- 2 Jujú ausatin agagmaunmag wainikattaji agagmau niime diyaku, jumamtin: agagmau ausamu niimeg wamak wainkattaji, agagmaujin (tentechnum nuwigtu nagkiuchinum).

Shiig dekata takuik antumainai, tuwi nagkama chicham apugka najanattaji, yaki juki nugkan amuktin agaka, tsukin juki aatu amain amuktin.

<!-- image -->

Tomado de: https://www.jamonprive.com/blog/wp-content/uploads/2014/01/Final-Spanish.png

<!-- image -->

[

]

<!-- image -->

<!-- image -->

3 Yamai jimaja ausami. Yamaiya juka augsami ii takasmau, tsentsaka tenteami, tenteami mamikja chicham, yakagmi chicham, tikish ainaushkam, pegkeg adaija augmatku chichakmau ainau etegkami.

Augmatmau sutag agaja najanamuk kakagsachui jitusa antashmak. Duwi segajime wajuk takamainaita augmatut, wajuk augkuiya amak dekamainaita nuna. Juwi ujumak batsakan ujajime dekatnunme tusan jitusam diista.

<!-- image -->

## Agagmau textos discontinuos tawa nunú antukta tamaunum

Takastin 1

Dekatkauk ausata wamkesam, dekamnum tunak augmatua.

Takastin 2

Takastin 3

Takastin 4

Takastin 5

Takastin 6

<!-- image -->

<!-- image -->

Eemtika dekattaji paratextos dekau asa.

Awagkim ausata shiig dekamnum wajukuita augmatmau: Apugkamuji chicham, tikichish wajukuita.

Mamikjata, dutikam wainkata wajinma yapajinua, augmatkuish waji atsumnawa chicham tenteatasaish, tentechi nuwigtu nagkiuchi.

Augmatku chicham ijumja najanamu dekata wajuk takasmauwaita, chicham pegkeg adaija aepkamu ainau, augmatmau uyumasa adaikamu.

Nagkamku chicham wainka etejamu yamai así ijumjam, dakuata wajuk augmatua,tuna taku tawa, kanawe ainaushkam batsakta: Unuimagtinchakam, Anentaimtamu, wajuk achiniajua dekatai (wakan-agagmau), chichakmau dekamu wajina tawa aintsam, Atus wegakui

<!-- image -->

## Ausamu awaksa aneaku anentai jukimi

Iinimau, agatainum umikmi jitusa:

- 1 ¿Wajina augmatua ii augsag dusha?
- 2 Juwi mamikjata nenanmau, akaja batsakmaush. Numí mamikjata tujai achiniakua chicham ainau.

## Dakapamu .

Inakmawai agaju daajin, agagtinnashkam.

## Juukmau chicham.

Mamikiawai tuwiya juukji chicham. Agaju dajimpashit, wajuk awaki.

## Chichama ejape.

Dita timau ainawai, nuniashkush ikamkamu anentai.

<!-- image -->

[

Tomado de: https://www.jamonprive.com/blog/wp-content/ uploads/2014/01/Final-Spanish.png

]

## Chichama ejape.

Dita timau ainau. nuniashkuch ikamkamu.

## Mamikjamu chicham.

Wajina etsejua muun chichamai agakmau, wajupa ainawa.

<!-- image -->

<!-- image -->

- 3 Agagmau niime diisa, pempenku aikmi ¿Jusha agagmaush waji agagmau discontinuowaita? Sapagkeami bakichik sapagkeamui.

Infografía

Afiche

Volante

- 4 ¿Agajush	junash	infografianash	yanak	najatuayawa?
- 5 ¿Infografiyash	waji	agagmau	niimtinaita?	Etsegkami	waji	anentaiyai	etegkaji. Wajina.

Descriptivo

Argumentativo

- 6 ¿Waji anentaiya junash agaja augmatush dakumkamunash anugkae, augtainmash? Aikmi juti wajuk antaji shiig anentaimtusa jitusa
- 7 Jujú agagmauwa juwish, ¿Tuwita ,wajina tawa 'dehesa-Nugkakait tita'?
- 8 ¿Tuu nugkanma awa awa numigkaush Dehesa?

Expositivo

Instructivo

<!-- image -->

- 9 ¿Jujú sup yakagmau awa juwish,tuwita neje ima pegkejash?, ¿tuwi junash inakmawa?

<!-- image -->

Formulario

10

<!-- image -->

- 11 ¿Wagka junash akanjai augmatush?, ¿Tikich betekmamtinjai augmatmau egakam amesh augmattsata?
- 12 ¿Tuu kuukjai entsamtikmainaita muun akinati takuish?, ¿Wagkapa? Aikta augsa diisam.

<!-- image -->

<!-- image -->

## Agagmau achimtikami

- 1 Jimag agaja augmattsamu dekaji. Juwi dakagmauwa awi batsakta chicham.
- 2 Jimag akankamuk betek augmatui, tujash makimakichik dita dekamun. ¿Tuwita may betekak augmatush?
- 3 Juti batsatkamunmag kuuk kuwitamtanak jintinkagtuinatsui. Españanmak jintinawa, Tuja yamai, yamaiya juwik awai dekas nunak jintimjus chichamjuk sujin ainau nugka tentega juwi,ditak shiig kuwitamainawai, shiig ayujainawai nampish achikai tusag. ¿Amesh nuwish wajukmainai tame juwi tita? Ame anentaimau augmattsata kuuk pachisam.
- 4 ¿Wajuk dakakmauwaita augmattaish? Jujú dakakmauwa juwi umikta

|                  |                                             | Niime nuwigtu formato textual   |
|------------------|---------------------------------------------|---------------------------------|
| Dekatkau agagmau | Chicham agagmau diisa anentaimtusa chichamu |                                 |
| Patatkau agagmau | Infografía                                  |                                 |

## Bakichik infografía najanami

Ashi unuimajag nuwiya jintinkagtin dakapjumamtai antukji shiig atus asamtai, najanami chicham sutag muun agaka yaki takui nenanta augtai, wajuk kuwitamkuiya kuuk ainaush kuwishkigmainaita. Umika iwainakmi ijuntainum

<!-- image -->

## Unuimagmau dekapmamki emami

Anentaimtusa diyajai dekas wi unuimagmaujun. Jintinkagtin dakapjutuamtai esegajai wii dekashmaugnash.

<!-- image -->

<!-- image -->

<!-- image -->

| Dekapmamau iniimsatin                                                                      | Jeganji   | Jegantasa wegaji   | Wajukmainaita Unuimagtasaish   |
|--------------------------------------------------------------------------------------------|-----------|--------------------|--------------------------------|
| Mamikjami agagtasa atsumtai ainau, agatai niime dukechu                                    |           |                    |                                |
| Inimsa muun ainau ujatkamtai augmattanash dekajai, augmatu wajina segapawa nunash dekajai. |           |                    |                                |
| Waji unuimagtatji, augmatmau ayamjusa chichamun, deka Augmatmau ainaun ujaniamun.          |           |                    |                                |
| Wajina ujapaji juna augtan agajun nunash dekajai, wagka ujapaji nunash antukjai.           |           |                    |                                |

## ¿Ausag dusha wajuk antukji?

- 1 ¿Tuu ainawa dekas augmattsattaku,kanawe ainau dekamunash, agaju anentai wegakunash?
- 2 ¿Mamikjajai chicham najanku apatka jimag diisa dekatnash, wajuk aunmatkua wamkes dekamainun etsejua nuna pachisan wainkajai?
- 3 ¿Tuna waintsanush dekaja ?, ¿Wajuk takasja utugchatnash?
- 4 ¿Tuna dekaskesh unuimagja puyatjusnush mamikjajai?

<!-- image -->

1 Umiktin

5

## Duwé pachimag pinig wegantun najanin

<!-- image -->

## Dakumjamu diisa chichasagmi

- ¿Dekajik duwejai pachimja takatai, nuwigtu pinigkan najannush?
- ¿Augtai adaitukmaujish wagka pinigkan najanin tawa?, ¿Wajukeakua mamiksash dakumka yakagmaujaish betekchita?
- ¿Wajuk awaiwa anentainmash duwe pachimin ainaush, pinigkan najannush kuwichkinash itamainkait pinigkan najanak sujakush?

## ¿Wajuk batsatmaunma nagkamji?

Juti nugkega juwig ashí dekainawai wajuk nagkamnauwaita duwen pegkejan ejetatus wajukeajame, nuwigtush awach, ijagmatuk auju shinamunum wejiag pegkeg duwen ejeyag akainiag, yukukujai pachimag takasui, tuja awach pinigkan najannushkam shiig ijagmatus kuwishi achitsuk najanauwai pinig, ichinak wegkuka yutai wegantu ainaun, Tuja atus ai, yamai tsawanta juwik muun taká wajakmauk kajimatjaji nuniaku tikishnumia najankamu sumainaji jutinu idaikuja unuimat tamaunum, juní batsamaitsui chichamjukmi dutikainaku iwainakmi, wajuk takataita wakan ditainum, dutikaku awemami TikTok num awi egkeka, tuja dutikaku ausami kuwashat agakmau unuimatai etegka. Duwi kuwashat tinamja agagmau ausattaji takastin agagmau, tikich aents aidau pujutijai apatka diyaku.

<!-- image -->

<!-- image -->

<!-- image -->

<!-- image -->

## ¿Jujú umiktinumash wají unuimagtatji?

Ausattaji bakichik diisa umitai juti takatiaji pachisa agagmau nuwigtu takastin umikmau. jujú propósito apugji:

- Mamikjami, dutikaku wainkami unuimagtin etegket, nuwi pataekau unuimatai, pegkeg antuka etejamu, juka batsamu, juka daaji paan wainmain agakmau atatui nuwigtu ausattaji agagmau intertextual .
- Iman etsegmau ausatin tsentsakta, nuniakum parafraseata nuwigtu anentai apausta nunú pachisam.
- Takat pachisa agagmau anetai apusami, agagmaush wajuk umikmauwaita nuwigtush wagka agaush agajuita.
- Waji anentaiyai agaush agajuita juna paratextos dekamu pachisa agagmaunmash nuwigtu batsatmaunum.

## Augtai 1:

<!-- image -->

- Diismi augtai agagmau adaitukmau, agagmau iyashi nuwigtu wakanishkam. Dutika, pempenku chichasmi iniimau nuwi nagkamam juti takataiji pachisa nuniaku nagkaemaktin apusami. 1
- ¿Waji anentaina sujuínawa?
- ¿Wajina augmattsattawai taji?
- ¿Ausata tamaunmash tukí áti jutí  propósitojish?
- ¿Waji dekajume atumesh, pinigkan duwejai pachimag najannush?
- 2
- Y ama nagkamku augsami, dutikaku apatkami juti anentaimtusa diyamujai wajuk unuimamainaita.

<!-- image -->

<!-- image -->

## Awajun duwejai najantai dekamu

Cenep batsatkau ainau, Nipjai achinikag batsamin. Juti achitkamushkam  nugka  dekas  muun  pukmau  Amazonas  taji awi batsamin ainau, muun pamuk Esash, dekau wajaknai pinig najantan.  Muntak  ashí  waintayai  shiig  iwanag  najanak  sujin asamtai, juka dekawai wajuk pachimjaya dekas pegkeg katsujam najanmainaita buwis wegantu  ainaush, dekawai nuwigtush jintinai  unuimatan  itawai  muuntak,  nuwigtu,  dukug  achinush japi pujuwe kubain, jusha imankait nuwa aidaun jintintin, antsag dukug Yamaish antsag dukug yamaish nazarethnumia, imanisag dekauwe pinig wegantu najantan iman batsamin agmae iniasaja unuimamain ainau.

Apauch  Kayap  Akintui,  Jushakam  imanuk  Wampash  najantan, tawas najantan shiig antumainun jintinuwe, shiig chichin wajaknai tujash  pujutan  yacha  wajakin,  uchijinak  ashí  unuinakui  iman takatnak.  Atus  wegaku  asamtai,  pataa  Kayap,  jintinuwe  wajuk najantayame nuna, betekush wajuk juti apachji najanawag takau ajami imatiksag jintinuwe shiig inimsa dekami.

## Najanatasa atsumtai:

-  Duwe akaimu chayu nainnum (atsumamu mamiksa).
-  Shushun.
-  Yukuku etegtai, suku, chagkin jií piipish.
-  Yumi shikikmau (Atsumjatin mamikja)
-  Jakash, pachimjatin.
-  Duwe yukukujai pachimja umikmau.
-  Duka yukuku pasua egkeatin chagkinnum.

## Nagkama takastin ainau:

1. Dekatkauk  shushunnum  duwe egkea yukuku ukatka pachimsa

<!-- image -->

## Aneaku ami…

## Takastin unuimatai ,

Wajuk duwe kuwegtatji nuna tujamui, dekas takastatku atsumtain, dutikaku najanatnun. Tikishnum tumainai najanatasa atsumjatnun.

<!-- image -->

<!-- image -->

- nanektin, shiig ayanja,pachimja dekas pujamainchau umiamu, dekatkauk duwe.
2. Tuja  yamai,  ashí  pachimja,  umika  duwe  akai  nagkamau pinig  apugmau awantua, yama pachimjamuk majamjatui ujumak  shiig  pachimjashmak,  muun  dekau  pachimtan (duwek shiig anag emanui, nuwigtush tsaunui).
3. Tuja  yamai  dekami,  shiig  pachimjamu  dista  wajuk  jiinua (Dupanpat pegkeg) 10 minuto tuwina duka betek umimainai pachimau, shiig ayanja, imanika takamu asa shiig kuwenui juwi dista.
4. Tuja yamai, dekatajum atumesh papijam ainautijum, kampatum tsawan dukai ijia nenatia jega itá dutikashmauk najanamash  pegkeg  wantinmainai,  tujash  inagkata  tama wamak pujawai, nunin asamtai tuke kampatum tsawan shiig dukai ijija nenatia jegá itá yakí nenanta.
5. Kampatum tsawanta ejematai yamai juki duwe shiig kuwitamsa kayam etemtuawai tusa, yukukujai shiig pachimja pegkeg umitia.
- Yamai ataktu awagki ausami shiig antuktasa. Ausa kuwaeku mamikjami chicham pegkeg adaikamu ainau, dutikaku etegkami: Dekatkau, ejape, amuegak, aatus wegakmau. 3
- Chichama najannu ejape mamikjami, chicham nagkatkachu ainau. 4

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Augtai daaji

Pachimja takastin augmatmau

## Takastin mamikiamu

Chicham najanku takastinun najannuk amainai daajin mamikis adaimachu,duka tikich chichamnumak tuwinawai, chichama ujuken amuegak -ar, -er -ir. Amuegainaun: Nijat timu, achit duwe, yuta Yujumak, atus wegakui. Chichainaku inamtai, chichainaku, atus chichanui, suwima ajapata, Wait aneasam yainjukta. Iwainakmi: Najamawai, pachimjakia, tsupikia, akupkata. Junin wegakui, chichainaku, adaija chichatai ainau, nuwa chichak tuwame, yaki tsupigtuka, nuna tachakuch, yapiki ajuajia, atus chichatiamu nuna tujamui.

Yamai, wainkaji augmatku agaja augtai niime, juju agakmau diisa, jushakam diisagmi aepkamuji chicham najanattaku.

## Ichinak najanattaku dekamain awajun ainauti, jutish betek Awantuatin

Cenep  batsatkau  ainau,  Nipjai  achinikag  batsamin.  Juti  achitkamushkam nugka  dekas  muun  pukmau  Amazonas  taji  awi  batsamin  ainau,  muun pamuk Esash, dekau wajaknai pinig najantan. Muntak ashí waintayai shiig iwanag najanak sujin asamtai, juka dekawai wajuk pachimjaya dekas pegkeg katsujam najanmainaita buwis wegantu ainaush, dekawai nuwigtush jintinai unuimatan  itawai  muuntak,  nuwigtu,  dukug  achinush  japi  pujuwe  kubain, jusha imankait nuwa aidaun jintintin, antsag dukug Yamaish antsag dukug yamaish nazarethnumia, imanisag dekauwe pinig wegantu najantan iman batsamin agmae iniasaja unuimamain ainau.

Apauch Kayap Akintui, Jushakam imanuk Wampash najantan, tawas najantan shiig  antumainun  jintinuwe,  shiig  chichin  wajaknai  tujash  pujutan  yacha wajakin, uchijinak ashí unuinakui iman takatnak. Atus wegaku asamtai, pataa Kayap,  jintinuwe  wajuk  najantayame  nuna,  betekush  wajuk  juti  apachji najanawag takau ajami imatiksag jintinuwe shiig inimsa dekami.

## Najanatasa atsumtai:

-  Duwe akaimu chayu nainnum (atsumamu mamiksa).
-  Shushun.
-  Yukuku etegtai, suku, chagkin jií Piipish.
-  Yumi shikikmau (Atsumjatin mamikja)
-  Jakash, pachimjatin.
-  Duwe yukukujai pachimja umikmau.
-  Duka yukuku pasua egkeatin chagkinnum.

## Nagkama takastin ainau:

1. Dekatkauk shushunnum duwe egkea yukuku ukatka pachimsa nanektin, shiig ayanja,pachimja dekas pujamainchau umiamu, dekatkauk duwe.
2. Tuja yamai, ashí pachimja, umika duwe akai nagkamau pinig apugmau awantua, yama pachimjamuk majamjatui ujumak shiig pachimjashmak, muun yachai pachimtan (Duwek shiig anag emanui, nuwigtush tsaunui).
3. Tuja  yamai  dekami,  shiig  pachimjamu  dista  wajuk  jiinua  (Dupanpat pegkeg) 10 minuto tuwina duka betek umimainai pachimau, shiig ayanja, imanika takamu asa shiig kuwenui juwi dista.
4. Tuja yamai, dekatajum atumesh papijam ainautijum, kampatum tsawan  dukai  ijia  nenatia  jega  itá  dutikashmauk  najanamash  pegkeg wantinmainai, tujash inagkata tama wamak pujawai, nunin asamtai tuke kampatum tsawan shiig dukai ijija nenatia jegá itá yakí nenanta.
5. Kampatum tsawanta ejematai yamai juki duwe shiig kuwitamsa kayam etemtuawai tusa, yukukujai shiig pachimja pegkeg umitia.

<!-- image -->

Tatakai ainau augmatmau ujumak chichamai.

## Najanatnu niime.

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Ausamu awaksa aneaku anentai jukimi

## Juwi inimau ainau aikagmi:

- ¿Wajuk yaimpake chicham yamajam etegka wakentin tsentsaka mamikiamush, chicham najanku ejapen chicham ikaka esajam chichakmau ainaush dekaujumek wajukuita? 1
- Aujainaku anentaimsa diismi wika nunash dekaknuk takasaintagtai timau ainau, ¿wajuk dakapmamji? 2
- ¿Wagka pegkejaita muun Kayapash, iina batsamtainish? 3
- ¿Awach, nuwigtu apauch ainaush wajuk pujut duwik ajkajunash kuwitamua megkekai tusash? Wajuk dekaame juwi najanata anentaimtusam. 4
- Juwi chicham augtai ujumak juuka nanegmau augsata: 5

Wampachin, pinigkan najanin ainauk kuwitamainawai juti pujutjinak, ashí nugkanum diyamak ashí nugka ainau diyamak, iina nugkenig kutamawaja ujush takataig initinigkish tuke asauwai tuwinawai muja batsamin ainau, duwe takamushkam, wampash najanmaushkam, najanka yamaikish sujunui, muun ainau jintia ukukmau shiig dekas jamamtuchu ukai yutai ainau kuwitamkami akik wetinai iina muunji taka wajakmau, iina nugkenig auna anagmas kuishkijinau ainawai anagmawag. Nugka Peruwajuwig.

- ¿T uwita ame anentaimaush juwi augmatag nuwish?
- ¿Wajuk chichamash wegamua juwi pinig wegantu augmatag nuwish Kayap chichakmaujaish?
- ¿Wagka augtai jintinnaitaish pegkejaita? ¿Jujú chichamjashmash wajukawainki? 6
- ¿Wagka chichainaku adaika wajukenawa nuu pachisa chichatai ainaush pegkejai unuimamainush? Agaja umikam juwi augmattsata anentaimtamu. 7

<!-- image -->

## Augtai 2:

## Ausattaku umintsami

<!-- image -->

- Augmattsamu disagmi (Daaji, daa kunumke, dakumjamu, Agagmau iyashi, aikasaik tikish ainaush), tujamtai,chichasagmi augmattsamu pachisaja: 1
- ¿Waji dekaji Vitnam pachisaish? ¿Bakichik tsawantaish antukukaitam?
- ¿Tuwiyakita?
- ¿Wajinak augmattsati agagmaush?, ¿Duwik augmatsag nujaish betekashit?
- ¿Anentaimsaish diyajik juna agajush waji anentaiyaik junash ujapaji?

<!-- image -->

## Jitusa ausami

- Yamajam agaja augsami. Tuja aujainaku, augmattsamu adeajagmi. 1

## ¿Dekaukum jusha?

Juti anentaimtamu pachisa agaja iwainamu ainaush amesh takasumek ame chichamjuminish, amekesh, wika juni amianai tajai tusa anenttaimtamu agajam iwainakta tikichish dekatnume ame anentaimaun. Papijam ainau

Adeagmi juti muunji dekamuk wegakui, tsakaja wegaku unuimainaji iina munji jintinjamawagmatai. Yamai dekas ashí juti dekamu utsami dutikainaku shiig unuimagmi nuditaku shiig unuimagmi augmattsamujai apatka, ii agagmau.

<!-- image -->

<!-- image -->

<!-- image -->

## Aneaku ami…

## Takastin unuimatai ,

wajuk duwe kuwegtatji nuna tujamui, dekas takastatku atsumtain, dutikaku najanatnun. Tikishnum tumainai najanatasa atsumjatnun.

Adeagmi, wají juwish shiig deká unuimamainush egaktatji,adaijami tuu ainawa, chicham yamajam aianau.

<!-- image -->

<!-- image -->

<!-- image -->

<!-- image -->

## Wegajá péetai Augmatmau Hue-Ainau

Thu H ằ ng - EJESAMIN TIKISH NUGKANMAYA Tsawan, 21 Nantu , 2019 | Etsa: 16:06:30

(VOVWORL) - Senchi untsumak ejesman, nugka Dien Mon tawa awiya,  nugka pukmau, Phong Dien, duka Vitnam Ainau, senchi wag ejesmau ainau-Hue, Au nugkanum dekas Shauk nugkutainak  shiig  takau  ainawai,wampashnash,  pinignash shiig takau ainawai.

Duwik  agagmau  jintintusa  diyamak,  Nugka  Ke  Mon  juka kuchanum Jegamjamui pujumainchaunmak dita shiig umikag batsatui Tam Giang, chicham iwainakmauwai jujú mijantin  XIV,  tsawan  dinastía  tinu  agma  nuu  mijantin dekamui, initi nagkamas, Tran Anh Tong. Atus asamtai, dita wegantuk  agakmau  ainawai  senchi,imanisag  namaknash egamak yuu ainawai.

Mijan,  1789,  Juju  mijantin  nugka  atay  batsamjum  atain ainau jijajui dutikawag batsamkauwai ditan nugken, Nugka Atain  Quang  Trung  dekas  megkemain  dakapeak  dekas ditanun nugkan  chichamjuinawai  tusag,  susauwai  Hue dagtinun Muntan (Phu Xuan, juju munjai chichasui) dekas muun  wajiu  nugkan  chichamjaujai  ekemjunis  chichaman apakui dutika iwajauwai. Ashi untsumakui chichaman apaka nugkan ditanun dekas tuke atinun juwinak, dushakam mun Cao  Đinh  Đo,  dekas  wampash  wegantun  takau  yacha, tikishchakam Thanh Hoa. Muun yaacha batsatuinau apaetuk ijuntujag dekas dita nugken ayamjukajui tuke atinun.

yamaikish Cao Dinh Do'ukusmaunak jegajiag tikishmatug emematuinawai dita Tatayusji awasag.

## Yamaish  wajuk  wenawa  Hue  nugkanmaya ainaush dekami

Mijan nagkaemawai 200, dita batsatmaunmak, tuja Hue  Ainauk bakichik  tsawantai  ditashkam waittanum egkemawajui. Tujash,  tujash  ditak  iyajajash  nantakiajui ashi uchi ainaujai ijunag chichaman umikajui ashi takantsati tusag, nuwi nagkamwajui ashi takatan imaninak yamaiya juwik shiig ditak emkaje ashi, shuishuigtin atanum, takasa waitkas batsamtanum, ima junak anentaimtugchajui nuwigtush,  jujú  takamu  amuekuish  wajukawagtatji  tusag ditak  chichamnak  jintiawajui.  Atus  umikmau  asamtai  Ke Mon tawa nuwiya muun ainauk takatnak akantujajui, yaja takakum jinkugmesh  idaisaipajum  juti  takatai  tusag  shiig ujakmau  ainawai  ditak,  atus  takasag  wenak  tikishnumia ainaunash anentain usuinawai unuimatan pachisag ujaninau asag, yamai wainnawai EE. UU Awai patakumtai najantai,  ashi  ijumjamak  awai  tuwinawai  40  Jega  bete aimka sujamu Ke Mon  numia  muun  pataku najana sujutai bete wajas wegakui. Yujash, Hue tawa au wegantu ainauk, dita takataijinak ashi iwainak jintin ainawai wajuk takataita nuna pachisag. Muun Duy Mong, duka 60 mijan ajamu suntag ajakui 40 mijan tujash yamaik jeen takawai ditanun,  atus  tuwinawai:  'Wika  dekas  patakumtai  takaun uchijiyaitjai  tusa  etsejui.  Wika  shiig  aneajai  wishakam najanin  asan  tuwinawai.  Wika  mina  takataignak  aneajai mina patagchakam junak ashi takan asagmatai tusa nigka shiig aneawai.'

Yamaiya  juwik,  muun  Cao  Dinh  Do  wegantu  ainauk, nuwigtu, Ke Mon  ajawai  niina  jee 16  duwe,  ichinak, nugkutai,  pakuwaske  wegantu  takatai  ainau  ashi  dita takataijin  iwainainawai,  wajukeakua  kuwichik  jumainaita nuna pachisag.

Thu Hằng

[ [ Chicham juwi Ikamkamui https://vovworld.vn/es-ES/la-vida-en-elcampo/historia-de-la-orfebreria-de-hue-759656.vov

- T akasji augtai jimag etegkamu. Aujainaku adeagji, mamikiamu ainau, chiccham iwainamu juwi nagkamsa: ¿wají nagkaemakie?, ¿ya pachinkae?, ¿tuwi nagkaemakie?, ¿wajintin nagkamakie?, ¿wajuk nagkaemakie?, ¿wagka nagkaemakie? Baki bakichik aikmau agagmi kapantui, samekai, wigkayai. 2

Yamai, juwi wajanta diismi, wajuk unuimaji augtai. Dekatkau augsattakuik, Adeagji wajuk augsagtatji jintintuja. ¿Wajuk chicham ijumjaya dekas unuimagji kunumak chichamai? ¿Nuwigtush dekaji waji utugchatash igkugji ¿Aikasaik dekaji utugsaya juti dekamujaish apatkaya agagmaush antukji? Eke utujimaush awak, Aukuig juwi dekas tumamainaitji tu ainawa unuimagtasa dekamian ainau.

<!-- image -->

<!-- image -->

<!-- image -->

<!-- image -->

## Ausamu awaksa aneaku anentai jukimi

## Agajam chicham batsakam unuimataigmin aikta:

- Juwish wajuk etsejua chicham antukmau agaja etsegmaunash jitusam diisam aikta. Shikitai mamikjata tuu ainawa kanawe ainau. Antukume ame wajuk awa chicham antukmau etsejut. 1

<!-- image -->

## Wegajá péetai Augmatmau Hue-Ainau

Thu H ằ ng - EJESAMIN TIKISH NUGKANMAYA Tsawan, 21 Nantu , 2019 | Etsa: 16:06:30

(VOVWORL) - Senchi untsumak ejesman, nugka Dien Mon tawa awiya,  nugka pukmau, Phong Dien, duka Vitnam Ainau, senchi wag ejesmau ainau-Hue, Au nugkanum dekas Shauk nugkutainak shiig takau ainawai, wampashnash, pinignash shiig takau ainawai.

Duwik agagmau jintintusa diyamak, Nugka Ke Mon juka kuchanum Jegamjamui pujumainchaunmak dita shiig umikag batsatui Tam Giang,chicham iwainakmauwai jujú mijantin XIV, tsawan dinastía tinu agma nuu mijantin dekamui, initi nagkamas, Tran Anh Tong. Atus asamtai, dita wegantuk agakmau ainawai senchi, imanisag namaknash egamak yuu ainawai.

Mijan, 1789, Juju mijantin nugka atay batsamjum atain ainau jijajui dutikawag batsamkauwai ditan nugken, Nugka Atain Quang Trung dekas megkemain dakapeak dekas ditanun nugkan chichamjuinawai tusag, susauwai Hue dagtinun Muntan (Phu Xuan, juju munjai chichasui) dekas muun wajiu nugkan chichamjaujai ekemjunis chichaman apakui dutika iwajauwai. Ashi untsumakui chichaman apaka nugkan ditanun dekas tuke atinun juwinak, dushakam mun Cao Đinh Đo, dekas wampash wegantun takau yacha, tikishchakam Thanh Hoa. Muun yaacha batsatuinau apaetuk ijuntujag dekas dita nugken ayamjukajui tuke atinun.

yamaikish Cao Dinh Do'ukusmaunak jegajiag tikishmatug emematuinawai dita Tatayusji awasag.

## Yamaish wajuk wenawa Hue nugkanmaya ainaush dekami

Mijan nagkaemawai 200, dita batsatmaunmak, tuja Hue Ainauk bakichik tsawantai ditashkam waittanum egkemawajui. Tujash, tujash ditak iyajajash nantakiajui ashi uchi ainaujai ijunag chichaman umikajui ashi takantsati tusag, nuwi nagkamwajui ashi takatan imaninak yamaiya juwik shiig ditak emkaje ashi, shuishuigtin atanum,takasa waitkas batsamtanum, ima junak anentaimtugchajui nuwigtush, jujú takamu amuekuish wajukawagtatji tusag ditak chichamnak jintiawajui. Atus umikmau asamtai Ke Mon tawa nuwiya muun ainauk takatnak akantujajui, yaja takakum jinkugmesh idaisaipajum juti takatai tusag shiig ujakmau ainawai ditak, atus takasag wenak tikishnumia ainaunash anentain usuinawai unuimatan pachisag ujaninau asag, yamai wainnawai EE. UU Awai patakumtai najantai, ashi ijumjamak awai tuwinawai 40 Jega bete aimka sujamu Ke Mon numia muun pataku najana sujutai bete wajas wegakui. Yujash, Hue tawa au wegantu ainauk, dita takataijinak ashi iwainak jintin ainawai wajuk takataita nuna pachisag. Muun Duy Mong, duka 60 mijan ajamu suntag ajakui 40 mijan tujash yamaik jeen takawai ditanun, atus tuwinawai: 'Wika dekas patakumtai takaun uchijiyaitjai tusa etsejui. Wika shiig aneajai wishakam najanin asan tuwinawai. Wika mina takataignak aneajai mina patagchakam junak ashi takan asagmatai tusa nigka shiig aneawai.'

Yamaiya juwik, muun Cao Dinh Do wegantu ainauk, nuwigtu, Ke Mon ajawai niina jee 16 duwe, ichinak, nugkutai, pakuwaske wegantu takatai ainau ashi dita takataijin iwainainawai,wajukeakua kuwichik jumainaita nuna pachisag.

<!-- image -->

<!-- image -->

<!-- image -->

<!-- image -->

[

<!-- image -->

Chicham dekamu tikichish antuk dekatnume takuik, etsegtaya mamiksa uwaetsuk ya etsejua nuna anentaishkam wayawai, wajuk antukji nujai apatka iwainatia mamiksa.

<!-- image -->

[

- Jimag ausamunmaya tsentsakmi japiki esajam chicham wajina pachis etsejua nunú mamiksa. Juwi aikagmi antuka dekamu. 2
- Augmattsami ya chicham pegkegnash etsegkae nagkaemakiun pachis. dutikaku, tsentsakmi pegkeg adaijamu ainau. 3
- Jujú dakakmauwa juwi batsakmi niime pachisa augmattsamu, ya chichaman itae nuwigtu wajina pachisaya augmattsae. 4
- 5 Umikag awi nagkamsa ditusa dekami nunninaku: '…yamai, augmatsami Ke Mon dekas patakumtaig shiig dekamu nugkanum juwaka nuu pachisaja…' ¿Tuwita juwi inakmamush? Agaji ii anentaimtamu wajuk takasji nunú pachisa augmattsamu antukmau.

<!-- image -->

<!-- image -->

<!-- image -->

<!-- image -->

## Agagmau achimtikami

- Juwi dekaji jimag augtai augmattsamu wajina anentaimtus umikaje nunú pachisaja, wajinma betekmamtinaita, antsag tuwi betekchauwaita. Chicham aepka agataimun akanjamu diisa mamikja aimkami. 1

## Augta 1 betekchauji

## Betekmamtin

## Tiktok najanami wakan buchituinau

Yamai dekainaji augtai jintinnaiyamu, yamai takasmi wakan yujainamu, nuniashkuich wainkamu utugchat nagkaemau wainkamu dakumka jukimu najanami wakan buchituinau, dutikaku iwainakmi, tuja yamai augmattsami dekamu ainau. Juka shiig antukchaish ataktu awaksa umimainai.

Agagtasa atsumtai ashi mamiksa takasa ashimka atsumtaya, shijash umikag tusa najanamu dakapmamau. Ashi amuaku, tigkapnum inagkeakmi nuniashkuich, umika iwainakmi TikToknum.

<!-- image -->

<!-- image -->

## Augtai 2 betekchauji

## Unuimagmau dekapmamki anentai jukimi

- Yapajiawaja anentai diisagmi wajuk yapajinua. Tuja ashi umika segami unuimamu takasmau ainau apatka unuimagtin,dutikaku aikmi inimau ainau. 1

<!-- image -->

<!-- image -->

<!-- image -->

| Adaijatin ainau                                                                                                                            | Unuimagjai   | Unuimagtatkun pujajai   | Wajukmainaita unuimagtasaish   |
|--------------------------------------------------------------------------------------------------------------------------------------------|--------------|-------------------------|--------------------------------|
| Mamikiajai chicham pegkeg ainaun mamikjan dutikakun, unuimajai chicham juka ijumtan, nanetnashkam, ashi apatkan bakichik anentain ijumjai. |              |                         |                                |
| Chicham etejamun tsentajai paan antumain ainaun, dutikakun augmatjai.                                                                      |              |                         |                                |
| Mina anentaijui jiyajai chicham yamajam dekamu ainaun, augmatjai wiki ashi antukmaun                                                       |              |                         |                                |
| Anentaimtusan ashi diisan augjai agakmau ainau, dutikakun unuimajai juti muunji jintiamu ainaun.                                           |              |                         |                                |

## ¿Ausag dusha wajuk unuimagji?

<!-- image -->

¡Ashimkaji pegkeg unuimat takastin umikmau! yamai, unuimagmau anentaimsa dismi ¿Wii unuimagmaugnash iwainaktatjak? ¿Jimag augtai takasag nuwish tuwita utugchatjush nunash dekajak? ¿Wajuk antashmaugnash epegkaja?

<!-- image -->

1 Umiktin

6

Kegke ajakmaku yamajam makin ajakmatai dekaami

<!-- image -->

<!-- image -->

## Dakumjamu diisa chichasagmi

- ¿Waji wainnawa juwi apatka diyamash juti takataiji ajakmaku tikishnumiajai apatka diyamash, wajina ukatuinawa tsapapitasash?
- ¿Jutish waji takauwaitji kegke ajami shiig tujugku juka yuwatag takuish, jutish nugkash ukattaigkama?, ¿Wagkapa?
- ¿Nugkash wajukmainaita dekau aidau ukattai najanamu takainamash, wajukmain tajume, anentaimsam aiktajum, shiig dekamnujum

## ¿Wajuk batsatmaunma nagkamji?

Yamai tsawanta juwik ashi ajakmau ajanum ainauk duwik ajama wajakmaujaig betek takainatsui, senchi ajakan ukatuinawai tikishnumia ampi najanamun sumakag, dita anentaimainauk ukatuinawai ikamian juukag, tujash ima senchi takainawai ampi najanamun sumakag ukatuinawai, yamaikik shiig nejektatui, tujash nugkak tsapachu wetatui ampijai takasmau asa, atus amaitsui anentaimsa takasagmi, juka ampik wamkes nugka dupajin ijinui, tujash wajina yuwaya tsakagtatua ajak ainau, nuwai atum anentaimsajum wainmainaitjum duka; ajak jata entsaku ima senchi anentuinaji, ampi wajasu yuwinaji nuniaku wamkes jatash juwaji.

Atus wegaku asamtai nuwi wainmaka yamaik dekas papijam achimainau ainau 5to Uweja amua Ausaju ainau atus amaitsui kuwitamamkami jata kuwashat minawai tuwinawai, ashi ajakmau ainau dekamainai nunak. Tuja yamai, juwi augsa diismi agagmau dutikaku anentaimau ayamjukmi.

<!-- image -->

## ¿Jujú umiktinumash wají unuimagtatji?

Jtuí ausatin propósito apusami:

- Mamikjami chicham agagmau adaika augmattsamu dutikaku dekami pegkeg adaija agakmmau, dutikaku mamikjami chicham adaika augmattsamu, nuwigtu pataka adaika augmatmau ainau,augmsami ashi pachimja.
- Pegkeg chicham adaika timau tsentsakmi, etegja yamai adaikami chichama daaji, juti anentaimau agagmi, dutikaku umikmi chicham jukmau.
- Akanjami dekas chicham shiig adaikaja augmattsamu kunumak ainaujai.
- Ayamjukmi juti anentaimsa agakmau. Dutikaku anentaimtugmi augtai agakajush wajintu anentai junash agajash umikaje, ejentami agatai ainau ausatin betek ainashmau mamikjami.

## Augtai 1:

<!-- image -->

<!-- image -->

<!-- image -->

Ausattaku umintsami

- Disagmi wajuk augmatuinawa agakajash, dutikaku dekami kanauwe ainau. nuwigtu, chichasagmi nuwi nagkamsa: 1
- ¿Wajinak augmattsati juwi agakmaush? ¿Waji dekainaji jutish ajakmattaku takataish, iina nugkenish ajakmau ainaush ampinash ukatkama?
- Yamai agagmau adaitukmauji dekau asaja, ¿tukita juwi deka unuimagtinush?

<!-- image -->

Jitusa ausami

<!-- image -->

Takasagmi dekatkau ausatin, juti dekamujai apatka takasmi dutikainaku yaimkami shiig dekamain augsa unuimatai, wajukatnunak tuwinawa emtika disagmi.

## Nugka pegkeg ajakmatai puyatjumainnum awai

<!-- image -->

Jutijai betekaitak muja uwejshunum batsamin ainauk shiig dekainawai dita apashji jintiamunak, dutikainak ditanuk takainawai, ampinak ditak ajakan ukatkajak takainatsui jata ishamainak, juwi shiig jitusa dekami wajuk amainaita ajakmatag takuish wajukattaji, ditak nugka mumpaki tuwinau asag nugkanak tainiag tsaik pegkejan nejepainawai, Papan ima senchi takaianawai nugkan pukujag, ditak atus takainak ampinak atsumainatsui, uchi tsakainakush aikasag betek  takainawai  muunji  jintiamun.  Kajimatuinatsui  yamaikish, Tecnologia  tuwina  nujai  takamak  nugkag  wamkes  mumpattatui nuniak tsapachu wematai waitiamu tepemainai: tikish tsawantai waitiamu tepeamtai ampi ukatuk sujin ainauk wainak juwaktinai, ampi  ukatkamunak  kuwishkigtin  aianuk  sumakchatnai  jujú  shiig dekami iina munji yaigmi.

Dekatkau  nagkamku  time,  ampi  ajak  ukatka  takatai  ainauk  juka iyashnumak wayakug, jatanak  mamikis  itatsui,  utsupaktatui  ashi jinutai  aianun,  ampimakuish  tsagaushtai  ainaun  itatjamattawai, numpan amun, juka shiig pegkegchauwai dekami, amesh tikishchakam ujakam augsata shiig unuimagminum, Duji epetsuk takainamash nunash magkagtinai diipas, suwashnum waya amujatnai  juwi  amesh  shiig  dekata  (Shiig  ijimakag  takainawai Atushtanmaya  ainau)  nuna  tuwinawai  Tecnologia  tawa  nunak (Tikishnumia utsumamu) juka takamaitsui, dekamainchau jinattaji. Juwi Nugka EE.UU tawa awiya tujamui diista amesh, timu umag jakae tinu  agma  an  nagkaemas  jinawai  nugkanum  nuniu asamtai ditak jinatnume tuwinau asag senchi sujuinawai, imajuig aents  nugkanum  jina  minawai,  200  000  mijantin  dakapamak

## Aneaku ami…

Agagmau ayamjamu, Juka augmatkug nii anentaimaujin utsupamainai (Augtai) wajina pachis chichawa nuna, tikish yajuptujuawai tusa ayamjawai.

Tikish adaikamunash ashi ayamjawai, pegkeg anentaiyai etsegkamunash betek etsejui, unuimagtinnash, etsegmaunash, etatus wegakui.

## Ensayo

nii dekamun augmatuk ayamjawai etsegmaujin wajina pachisaya chichawa nuna, tuna jintiawaic, ashi pegkejai.

<!-- image -->

[

iman jinawai ampi ukatkamun yuwinau ainau, junak tsuwajatin ainauk shiig dekainawai, tujash ujapainatsui, ajanmayan shiig dekawaje dekas yacha ainau  wajuk  amujatainawa  dekatajum,  dakapamak 99% yujumak ukatkamu sumaka yuwinaku jata jigmamki  jinamunak  dekas  tsuwajatnuk  dekainawai, iniminig ujapakagtatui, nugkash shiig jata ema emaji ajak tsapapishmin, ampi ukatka, ampik sakagtasag pujuwai jimtun mijan pujuwai sakagtatus. (Agagmauwai Vander, 2017 mijantin). Suwashnaash shiig  amuawai,  Agkashjutnash  itakai,  kuwimjutnash itawai, ampugnash iminui ampi senchi asa. Aents daki ainauk  shiig  anentuinawai,  dupan  apekag  wamkes takaina,  ditak  nunak  antuinawai,  tujash  dekainatsui wajuk amupawa nugkanum ampi takamu.

Jimaja  nuwi  time,  Nugka  ukatkamu  ainauk  shiig tsapachu emaji iik waittanum jegantatji, chichamjukmi jamamtuchu batsamat, kuwitamkami waitut minakui awiya juki kakajus yuwatakama jinawaig, yacha ainauk nugka  wiyaji ajaka tsapapauk  dajik microbiota tuwinawai juka nugkanum wainnawai, tuja, Microbiota jakamtaig ajak tsapamuk shiig atsumainai, juju shiig jitusam unuimajam tikish ainaush jintintuami.

Adaptado de: https://repository.unad.edu.co/bitstream/ handle/10596/41349/ldgarzonr.pdf?sequence=1&amp;isAllowed=y

## Yamai jimaja nunú augsami, jutik takainaku: 2

-  Dakapagmi akanja augmattsamu batsakmau.
-  Wajuk tsentsaktatji dakapami chicham pegkeg ejeyi wainkaish, etsegkamu ainau inimsamu wegantu dekawagmi, wajuk awa.

]

## ¿Dekaukum jusha?

Nugka aganteamuk, juka juniawai nugka muun tepajunum. Junak anetus takainawai. Mija mijanai yamajam ajan takau ainawai, nuniak nugka takasmaunak asaukama 5 nuniashkush 8 mijan dakau ainawai.

## Yamajam chicham

Nugka wiyaji. Jiyaikik wainmainchau, juka nampishjai batsatu, kakajus wainmainchau ainau, nugka bichatnunum batsamin, ajakan shiig tsakapan pegkejan nejemtikin dukap asa ajak amumainun tsapapau.

Takat umimain ukuna duka papigmin agajam umikta.

## Ensayo argumentativo iyashi dekaami

## Argumentativo iyashi takamu

Waji pachisaiya augmatku ayamjuktatji, anentaimtamukes (ashi batsaka iwainaktin, utugchat ainau Iwainamu, tikish wegantu ainau) agaju ayamjukttasa.

## Nagkamattaku:

Dekatkau etsegji waji augmattsattaji (Waji anentaiya agajuita, amainai anenttaimtamu, unuimagmaukesh).

<!-- image -->

## Inagnamu

Juwig ashi chichakmau ainau eteja nanegmau. chicham, inimaukesh, anentaimau ayamjamu.

## Ausamu awaksa aneaku anentai jukimi

<!-- image -->

Dakumkami agatainum, chicham aimkatin, antukmau akanjami shiig dekatasaja.

¿Adaitukmaush tuwita?

¿Agaju anentaimtamush tuwita?

Tesis (agaju anentaitugmau):

¿Agajush waji anentaina apusauwaita juna tesis dekaske titasash? Anentai apaugmau:

¿Tuwita inagnamush?

Yamai, aikagmi juwi ashi ausaja dekamu ainau:

- ¿Wajina augmatua augtaish? 1
- ¿Dekaskeap tawa tautish aji, jujú tesis ensayaunum iwainamunmash?, ¿wagkapa? 2
- ¿Wajukatnume tusaya agaje junash?, ¿wagka juna mamiksash augmatua juna agajush? 3
- ¿Majanunmaya ainaush dekas ajak ajakmaku ampijai takamak jatan itagtama amupamainai tusash dekainawak? Aikagmi jitusa, dekas chichasagmi augtai wajukuita nuna pachis ujapaji nunú pataetusa awaksa diisa chicham najanami. Tuja, Juti anentaimaushkam pachikmi augtai najanku, dekas takainaku dewakchami. Nuwigtush iwainakmi anentaimtusa diyamu unuimatai. 4
- Agaja augmattsamu ejapen, ¿Tuwita juna etsejush 'tinamja ajakmatasa atsumtaya, Wainmainchau iwaku-Jusha tuwi pujawa' ?
- ¿Wajuk apatkaya dekamainaita 'Wainmainchau iwaku nugkanmaya'?
- ¿Ashi augsa diyamunmash tuu ainauwa unuimagji? 6
- a. Kegke wegantu ukua ajakma yuwatasa wakegakuik ampik takamaitsui.
- b. Asauk ainauk juti apachji takasag ukukmau ainawai awi shiig etegkawaja ajakmawagmi jamamtuchu yuwa batsamsagmi.
- c. Dekas muun wega ainauk, pegkejan agakmatnak jintinjamauwai, atakesh kajimatkishtinun ayatak nuwi nagkaemasa iwajami, dutikaku ampi ukattai depetkami juti nugke ayamjukmi.
- d. Tikishnumia ampi ajak ukatka takataig shiig ishamainai imanuk antachu asa eme anentsa dupa ukatji, nuna ampin uwaju jata wajasu ajakma yuwinaku wamkes jata juki jinuinaji.

<!-- image -->

## Ausattaku umintsami

## Augtai 2:

<!-- image -->

- Diismi augtai daaji, nuwi patatkaushkam, wakani yakagmau, agagmau iyashi, chichakmau ainau, nuwi nagkamsa chichasagmi: 1
- ¿Wajina jicaramaní tinu ainawa?
- ¿Wajina augmattsatin tame eke augtsukesh?
- ¿Waji anentaiyaik agagmaukita unuimagtinush?
- ¿Juna agajush wagkag junash etegkag juninnash augmatua, wajinak egawa?

<!-- image -->

## Jitusa ausami

<!-- image -->

- Jitusa augsami dekatkau jintiamu ainau. 1

Adeagmi juti muunji jintinkagtuamu ainau kajimatmainchau dekami, diisa adeagmi unuimagmau tuke atin.

## ¿Dekaukum jusha?

Augtai pachimja augmatainamu sutag batsaka, dusha betekkait ashi augtai aina nujaish anentaimsa diisa ejemi, amesh diisam ejeta mamiksam

<!-- image -->

## Papa jikaramani tuwina duka

## pujuttakui

## Papan ajakmau ainau perunum tuwakag chichakmau kegkejai

## Jikaramani Yagkuji-Papa

<!-- image -->

<!-- image -->

Juti batsatkamu Perú nugkanum dekas dekau  ainau  nugkan  augtin  ainau,  nuwigtu ajakmatain dekau aujus dekau ainau tuwakajui, nunikag chichainak  chichaman umikaje nuniak tuwinawai, dekas nugkanum ajakma yutai ainauk kuwitamkamu ati senchi chichaka  akasmatka  nugka  pegkeja  imanuk ajutjamti  tuwinawai,  nuninak  ejeyaje  papak perunmak awai shiig kuwashat tikish nimtin inau,  kapantu, kaim, yagku, shuwiknushkam, tuja  antsag  awai  juti  kegkeji  ainaushkam makishkichui, aush antsag awai tikish niimtin ainau,  awai  kaim  puju  kaim  etemtugmau, kuwitamkamu ati tusa umigkamu.

## Kegke papajai nejepat

## apatka dekami

Juka,  Papak  nejenai  kampatum  nantu  asa, tujash  kegkek  bakichik  mijan  wamkes  yuwata takuik  shiig  puyatjusa  kuwitamainai  dutikaku ukumainai namaka ijusa nuninum shiig tsapanai, antsag papashkam shiig diisa nugka pukuja  ajataiyai,yagkujawai  30%  tsawan  80 wegak tujash 70 wegak shiig nagkamnawai duke kagamun, antsag kegkeshkam tsawanji jegatia duke kagawai, nuniakui dekanui jegaegapi tusa, nunu aneaku ata shiig jukminum.

## Wajintin ukutiame dekata

<!-- image -->

Apaudh,  awachjai  kegke  juka  minawai  nantu octubretin, tikish mijanae nuwi ukua idaisau asa, tuja  muja  ainaushkam  tsawantai  sujuinawai, papak tsanimjai betekai wainak nantui ajakmainawai,  nuniayaitak  ayatak  dekamainai nantu akaegai antumai ajamainai shiig nejeat takuik, nuna tuwinawai.

Juka shiig pegkejai, juti kegkeji yutayama nujaig  shiig  betekmamtinai  juna  dekas shushuigtin ainau ima senchi yuwinawai.

## Kegke ainau

<!-- image -->

<!-- image -->

## PAPASH TUWI WAINKA EJEMAUWAITA

## Niimesh wajukuita

Ajakmatin  etegkatag  takuik  yama  ajanmaya juukmauk takashtaya, yamajam jukmauk tsapakush  wamak  kaumainai,  anin  asamtai papak  dekas  duwik  jukmau  shiig  dijaja  ujuja chimpiamu,  papa  dekas  ajakmatan  dekau sujamunmaya  juki  sumaka  ajakmatia,  dutik takashkuik  ajak  jinamtai  shiig  jusumaitsui,  tujash shiig kuwitamkamuk makishkich menatsui, takamash shiig pegkejai. ( JICARAMANI )

## Papa ajakesh wajuku amainaita

Ayawai, tikish dekas muja uwegshunum batsatainauk senchi chichamjuk takainawai, jutinig juka puyatjusa tsakamuk atsawai tsupitnunmak kakjus juka tsapachui anin asamtai ukuinatsui, nuwigtu ajawai papa pegkegji wagka yumainaita, juka nuwigtus tsuwamataiyai, ajawai  B6, nuwigtu ijash pichupchuju wemaun iwagnai, ajawai potacio .

<!-- image -->

Papak  shiig  nugka  pukunja  tsaika  kuwitamsa ajamak senchi nejenai,shiig senchi jutaiyai makichik hectaria ukuaik, 15 mil toneladas jinui tuwinawai,  tuja  makichik  sakuk  yamaik  akikai 60, aniu asa senchi shushuinak muja batsamin ainauk takainawai, wakejus. (Yagkuji).

| DICTA-Jicaramaní Bellini Qq/mz   | 462                    | 289                  | 400                 | 247                   | 237               | 117                    | 292      |
|----------------------------------|------------------------|----------------------|---------------------|-----------------------|-------------------|------------------------|----------|
| DICTA-Jicaramaní Bellini Qq/mz   | 440                    | 283                  | 415                 | 305                   | 191               | 160                    | 299      |
|                                  | Yamaranguila, Intibucá | Guascotoro, Intibucá | Azacualpa, Intibucá | Chiligatoro, Intibucá | Santa Ana, La Paz | Tatumbla, Fco. Morazán | Ijumjamu |

## Wajupa nejeawa

Wainchatai aja kui initikik, tikichin yuwinak dekachu  asag  juwes  aatai  tusag  uwejshunum batsamin  ainauk,  kinua,  kiwichan,  shaan,  bikan nuna  yuwinak  mijan  batsatmaunum,  makichik tsawantai, muun uwegshunmaya jinkiuwai senchi waitiak, nugka pegkejan egak ajamtatus, dita  batsatmaun  ukuak  atushat,  muja  wajuka nagkaiki paka wegakun amak dekas juwi takau atajai  tusa  anentaimki  pakanum  ayamak  kaya diis  bikintunum  ekemas  nugka  diij  ekemkama wainkauwai duke kagak ayaun, wainak jegantun  wajigkita  tusa,  nampajin  taus  dikma dekas tujuag atatman  wainak  ujumak  juka nujantai  jaak  wekegu  asa,  wakitki  jeen  taha, wajigkita  tusa  ekenkauwai yumi ajuntua dutika ukuwak najukmatai dekas jaknush jakatjai tusa yuwauwai nujantai jaak wekegu asa, nunik shiig pakag saepen umika juwauwai, yuwa wajupa asanuk jakatag tusa eketu tujash dekas shiig yantsaptinun anentaimjauwai papa pegkejan  yajuak  ikaunma  yuwau  asa.  Muja Andes Sur América Bolivia ijus  tinu agma nuna mujajin  ejeyauwai.  Nuwi  nagkamnas  yujakui Papa ajakma yutak, aikasag, kegkenash ina munji ukugtamkiuwai ajakan, shiig kuwitamkachuk, ajachi emak ijinauwai tuwinai nunashkam, Ajus, Trigo ayna nujai apatkamak nugka tentega juwik kampantuma awi patatkawai.

<!-- image -->

<!-- image -->

2

## Kuwaegak augmatmau

## Kegke papajai nejepat

Juka,  Papak  nejenai  kampatum  nantu  asa, tujash  kegkek  bakichik  mijan  wamkes  yuwata takuik  shiig  puyatjusa  kuwitamainai  dutikaku ukumainai namaka ijusa nuninum shiig tsapanai, antsag papashkam shiig diisa nugka pukuja  ajataiyai,yagkujawai  30%  tsawan  80 wegak  tujash  70  wegak  shiig  nagkamnawai duke  kagamun,  antsag  kegkeshkam  tsawanji jegatia duke kagawai, nuniakui dekanui jegaegapi tusa, nunu aneaku ata shiig jukminum.

## Wajintin ukutiame dekata

Apaudh,  awachjai  kegke  juka  minawai  nantu octubretin, tikish mijanae nuwi ukua idaisau asa, tuja  muja  ainaushkam  tsawantai  sujuinawai, papak tsanimjai betekai wainak nantui ajakmainawai,  nuniayaitak  ayatak  dekamainai nantu akaegai antumai ajamainai shiig nejeat takuik, nuna tuwinawai.

<!-- image -->

<!-- image -->

Jimaja nunú augsami, juka anentaimtaji wajuk najanattaji dekas chichainaku ujumak akanja augmattsa jintiitai kampatum chicham tesaka akanjamu aianu najanat unuimatjami.

kampatum tesaka augmattai ainauk ashí tuntupejai agakmau amainai, ame waji unuimajam etsegkattame. Wainkami juninai apugka najanamuk.Tuu ainawa ame shiig mamikjata dekamnum.

## Amuak augmatu

## Papan ajakmau ainau perunum tuwakag chichakmau kegkejai apatka dekami

Juti batsatkamu Perú nugkanum dekas dekau  ainau  nugkan  augtin  ainau,  nuwigtu ajakmatain dekau aujus dekau ainau tuwakajui, nunikag chichainak  chichaman umikaje nuniak tuwinawai, dekas nugkanum ajakma yutai ainauk kuwitamkamu ati senchi chichaka  akasmatka  nugka  pegkeja  imanuk ajutjamti  tuwinawai,  nuninak  ejeyaje  papak perunmak awai shiig kuwashat tikish nimtin inau,  kapantu, kaim, yagku, shuwiknushkam, tuja  antsag  awai  juti  kegkeji  ainaushkam makishkichui, aush antsag awai tikish niimtin ainau,  awai  kaim  puju  kaim  etemtugmau, kuwitamkamu ati tusa umigkamu.

<!-- image -->

Kegke ainau

<!-- image -->

Ashi augmatmau

<!-- image -->

## Papa jikaramani tuwina duka pujuttakui

<!-- image -->

## Augtai daaji

Jikaramani Yagkuji-Papa

Juka shiig pegkejai, juti kegkeji yutayama nujaig  shiig  betekmamtinai  juna  dekas shushuigtin ainau ima senchi yuwinawai.

<!-- image -->

Ejapen Augmatmau

## Ausamu awaksa aneaku anentai jukimi

## Iina papijin aikmi:

- ¿Waji nantutinia papash ajakmataita? 1
- Dekatkau chicham augtai akanjamua anish wjina jicaramaní tuwinawa, tikich ajakjai apatkamash betekkait. ¿Tuwita papa dekas pegkejash? 2

Chicham naneamuk,amainai ashi augsa ijumja antumain juka batsaka naneamu chicham.paan antumain mamikjamu

<!-- image -->

<!-- image -->

- ¿Wajinma Hunduranmaya wegantu ainaunash yayawa papash? Anentaimsam aikta juwish wajina augtsattsae agagmaunmash. 3
- 4 ¿Wajukuita papa ainau  DICTA-Jicaramaní tuwinadusha? Amek dekaum anin asam najanata augtai kampantum akankam takasmauwa nujai betek.

## Jujú pataetukmi againaku:

1.  Ashi augmattsamu awakeasa augsa diismi.
2.  Augkujum dekas chicham pegkeg adaika augmattsamu mamikjam wakentin tsentsakta ashi augsam nakankum yajuakminuk.
3.  Kampatum chicham akanja augmatag nuwiya shiig jitusam akanjata wajinak augmattsaje,amesh dutiksamek.
4.  Sutag wamak antumain takasta augmatkum.
5.  Ashi ijumjam adaikata ame wajuk antukume amek shiig diisam dewakaipa; chicham ikaka augmattai ainaushkam.
6. Ausami kunumak akanjamu augtai. 5

<!-- image -->

Tujamtai, jusha DICTA-Jicaramani ainaush yana dekaskesh ujawa, yamaish jutish wajuk takainaji ame juwi chicham najankum shiig ijumjam nanegta.

- a. ¿Juna agajush wajina augmatua 'ajakma sujutnak tawa,atsa duwik muun ainau wajuk agakmauwaita nunaka augmata'? Tuwita ame anentaimtamush juwi tita.
2. 6 ¿Papa dekas juti nugkanmaya ainaush DICTA-Jicaramaní tikish nayantsanum batsamnujaish wajuk yapajinua dekamek?
3. 7 Diismi juwi dakagmaunum:
- a. ¿Juna agajush wagka  etsejua Dicta pachisash? Augsam dekaum anin asam yamai juwi aikta.
5. Atumin agataigmin ame anentaimau wajina juwi akanjash aepkash augmatttsae, amesh ame antukmau augmattsata ame agataigmin. 8

| Batsatkamu             | DICTA-Jicaramaní   | Bellini   |
|------------------------|--------------------|-----------|
|                        | Qq/mz              | Qq/mz     |
| Yamaranguila, Intibucá | 440                | 462       |
| Guascotoro, Intibucá   | 283                | 289       |
| Azacualpa, Intibucá    | 415                | 400       |
| Chiligatoro, Intibucá  | 305                | 247       |
| Santa Ana, La Paz      | 191                | 237       |
| Tatumbla, Fco. Morazán | 160                | 117       |
| Ijumjamu               | 299                | 292       |

## Dekaukum jusha

Junash wajina jutikawa qq / mz sakunum aimjamu takug aika.

1 Aimkamu = 100 kls. /Kijinjigkait

<!-- image -->

## Agagmau achimtikami

Agaja augmattsamu shiig dekatasa atsumakuik dekas ijumjami pegkeg ainau jukaja,dutiku diismi wajinma yapajinua, makichik augtaikik wamkesaik unuimamaitsui,dekatag takumek kuwashat augtai ijumjam augkum shiig unuimagtatme. Mamikimakichik agaju anentaimainawai, betekmamtinush ayawai jitusa diyamak, ashi anentaimtugmau dekamainai jintintusa shiig ejeyi,dutikaku ejetatji anentai ejape.

<!-- image -->

- ¿Waji wainme betekmamtinush augsaum nuwish? 1
- Waji wainkaume ame dekas juwi chicham akanja batsaka aaugmattsamu aina nuwish tuna etsejainawa shiig ejeyim dekata. 2

## Ijuntuja pampanmaunum pachinkami

<!-- image -->

Chicham pegkeg yamajam itawaja unuimamain nuniashkuich dekamain jintiata tuwinakuik egamainai puju aents Najanamu chicham egkeka iwainatai ainaunum,nuwigtu egamainai,dekau ainau chichatainum,nuwiya ikamka shiig chicham jintimainai,nuniashkuik ayatak juti anentaimsa chichakuik waitjumainai. Ashi dekau asa tumaianai yamaik juni takasagmi titag takuish uyuma aneakas, ashi takasmau ainauk yamaik dekas ii anentaimaujai ijumja chicham pegkeg nanegmi unuimamain diisaja. Antumain dakapeashkuik inimsami.nuniaku iniasmi ina jintinjamin,muun ainaushkam, dutikaku shiig kuwitamkattaji anentai pegkeg ainau. Ashi inimsa dekau asaja shiig umiktatji: Tkastin, umiktin, dutikaku ijuntuja umiktatji unuimatai pegkeg.

## Unuimagmau aneaku anentai jukimi

- Yapajia diismi augtai agagmau. Tuja yamai baki bakichik distinme ame najanamun amikjum ainau amijai aujin ainau. Jintinjamin yaimpakti ame dewakaminish,ajantutsuk dewakmau akuig ujakta. 1

<!-- image -->

<!-- image -->

<!-- image -->

| Adaijatin ainau                                                                                                                                              | Unuimagjai   | Unuimagtatkun pujajai   | Wajukmainaita unuimagtasaish   |
|--------------------------------------------------------------------------------------------------------------------------------------------------------------|--------------|-------------------------|--------------------------------|
| Mamikjaumek chicham adaika aaugmattsamu ainaush, Augtai daaijish, apatkaumek ashi unuimatai ainaush.                                                         |              |                         |                                |
| Tsentsakumek ame antashmauch, ijumjaumek daajish, ujumak chichamaish agajumek.                                                                               |              |                         |                                |
| Dekas pegkeg adaija augmatuinaku daji ainau pachisa timaush akanjamesh batsakumek, chichamash najanumek nanejam.                                             |              |                         |                                |
| Amesh anentaimsa chicham agaka augmattaish jukumek, juukmek amek najam anentaimtusa diitash dekaumek. Amek diisam unuimagta, chicham ikaka takatash dekamek. |              |                         |                                |

## ¿Ausag dusha wajuk antukji?

<!-- image -->

¡Unuimagtajai timaugnak ashimkajai! Wiki pagkumajai shiig aneasan unuimaju asan. Unuimagmaujun anentaimtusan ¿tuna wau unuimagchaja, nuwigtu, utugchat dakapeamu ainaun?, ¿puyatjusan nagkaikijai ¿ashi takasjai wii antamujun wisha nagkamaktasan, yamaik unuimagjai?

<!-- image -->

## CARTA DEMOCRÁTICA INTERAMERICANA

<!-- image -->

<!-- image -->

<!-- image -->