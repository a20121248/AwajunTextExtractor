<!-- image -->

Texto de Comunicación del 3° Secundaria

<!-- image -->

<!-- image -->

## La ciudadana y el ciudadano que queremos

Propicia la vida en democracia comprendiendo los procesos históricos y sociales.

Se comunica en su lengua materna, en castellano como segunda lengua y en inglés como lengua extranjera.

Comprende y aprecia la dimensión espiritual y religiosa.

<!-- image -->

<!-- image -->

<!-- image -->

## Tsayag 3

## Texto de Comunicación del 3° Secundaria - Awajún

©Ministerio de Educación Av. De la Arqueología cuadra 2, San Borja Lima, Perú Teléfono: 615-5800 www.gob.pe/minedu

Primera edición, 2023 Tiraje: 2313 ejemplares Impreso en Setiembre 2023

## Elaboración de contenido

Jacob Esamat Shuwi

## Validación participativa

Rosalinda Chavez Wampuch Roger Yampis Agkuash

## Asesoría y revisión técnica (Digeibira-DEIB)

Gozvinda Noemi Córdoba Calle

## Diseño y diagramación

Roxana Correa Morales

## Ilustraciones

Archivo DEIB-Digeibira

## Cuidado de edición

María Teresa Lavado Y Fernandez

## Impreso en:

WNZ IMPRESIONES COMERCIALES S.A.C. Cal. German Carrasco 2155 Urb. Chacra Rios Sur - Lima - Perú R.U.C. 20606530782

Hecho el Depósito Legal en la Biblioteca Nacional del Perú N.° 2023-07289

Todos los derechos reservados. Prohibida la reproducción de este libro por cualquier medio, total o parcialmente, sin permiso expreso de los editores.

Impreso en el Perú /Printed in Peru

<!-- image -->

## Ministerio de Educación

## Dirección General de Educación Básica Alternativa, Intercultural Bilingüe y de Servicios Educativos en el Ámbito Rural

Dirección de Educación Intercultural Bilingüe

Uchi papijam aidau:

Juju papiya juka aminui unuimaku takastin. Ame augkum dekattame nuwigtush shiig awatamkattawai augmaunum agamunmashkam amina chichamjumin yaweakas unuimamainun iwaintugmau asamtai.

Bakichik takastinuk batsatkamunum takatai aina nujai achiniajui, juka takatnum utugchat nagkaema nunash antiawai nuniak atumin juju baki bakichik  takastin tawa nunu umiktinun apugtugmawai.

Baki bakichik takat awai atum batsatkamunum atsumamu puyatjusa wamak umimain, papijum takakum dekas shiig dekattame, iina chichame chichat, augmatkum, agakum, iina chichamesh eme anentsa diyakum wakejusa chichat anentai jukittajume.

Juju papi agagmauwa nuwiya baki bakichik takat aina nunu takasa emakum amesh unuimagtatme nunu awaksa diyakum shiig umiktatme.

Unuimatan Pamukji Dirección de Educación Intercultural Bilingüe ,  juju papiya juna unuimatjin aan ekes shiig utujimkas chichatan takasti tusa amawai.

## Iwainamu

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Kuwitamka  maa  yuwamu

- ¿Waji wainme dakumkamunmash?
- ¿Bakichik tsawantaigkesh pataimejaish jumamtin takatash yapagsamesh takaschukaitam? ¿Wajina dutikin agme ikam egamak jinkittakush?
- ¿Bushuttai najamun takanunash ame anentaimsamash aentsush nugka apujijaika chichau amainait? ¿Wagka?

## Dekamkayum jusha

Jutii munji ikam egamak wegakuk kaipi duken bushutuk jiná wajakuwai, aikasag nagkamas kuntin maamunak yuwachuwai, nuna intimjukik ataktuk kuntinnak awagsakek maumainchu asa umajui pijipjin, chiujip najanamun, aikasag kuntin matagsa takatain tsuwajui.

<!-- image -->

## aidau  pachisa  jintindaiyamu

## Utugchat nagkaemau

Iinia egamak yuu ajakbauk yamai pujutnum apatka diyamak atsawai nugka kuntin yupichu igkumainuk aja ajamku numi ajaja amuamu asa. Augmatbau ajaku augsattag duka ujapaktatui wajuk aentsush kuntinjaish yapagdaiyash yaijatua yuwa pujutnumash.

## Unuimagtin apugbau

Augsati augmatbaun pachisa kuntin kuwitamka maa yuwamu.

<!-- image -->

<!-- image -->

## Eke augtsuk

1. ¿Wajina pachisag augmattsati?
2. ¿Augmattsamunmash yaa aents aidauwa pachinua?
3. ¿Tuwi juju augmatmaina numamtinush nagkaemawa?

<!-- image -->

## Augku pujusa

## Tikich augmatbau ausami

<!-- image -->

<!-- image -->

- Bitat emetmamsam augmatbau ausata.
- Tsentsakta wakentin tuwaita, aents jikamsa adaimu aikasag aents imagnika pachiashbau.
- Mamikia tenteata tuwi mamikia nagkaemakiunash etsejua
- Chicham antashbaujum wakentin tsentsakta, dutikam ejeta inimsam diccionarionum.
- Agagbau augsa jikamsa antukbaujum akankam agagta aikashkumesh anentai achimtikam agagta.

<!-- image -->

## Tikich augmatmau ausami

## Aents washijai

Duwik muun wekaegak weu timayi, nunik wekama washi wainkau. Nunik wainak aintu. Ai ainkauwa emau imatikam tseke numinum achimkatakamá uwetug iyaak tsakusnum iyagku. Núnitai muunchakam tupikaatki jegá diikma, washik buuken tsakusak wajasún wainkau. Uumin jujakug tukutagtama dushikmainun ayampaamtai wainak:

<!-- image -->

¡Ja, ja, ja! dushikiau. Imatu wajai washi jiinki tupikakiu. Núnitai muuntak: ¡Ja, ja, ja, ja! dushikiu kuchanum iyag tsakuschik wajasú asamtai. Dushi dushikiakua awema jeen taa nuwen ujak -Ashanju washinak tukuchjai ai ainkauwan emai apakuimag iyaak kucha iyantuk tsakusa maati dushikmain wajasmatai dushiki wekaesan awemamjai -tiu timayi.

Recopilador y traductor: Herlyn Glicerio Roca Mañan Promoción 2017

## Kugkuim ikamyawan maamu

Makichik tsawantai kugkuim jinkiuwai kuntinjin egak uchiji tsakatjai, atushat weu nunikma inkunikui ikamyawajai, ikamyawa tiuwai kugkuiman apanak yuwaktajai tusa kugkuim susauwai uchijin ayamjuktagtus Kunkuima uchijin wakitkiu jega wake beseka jega taa ujau dukujin, nunik tiuwai tsakakun matjai ikamyawan mina apajun yuwaunak.

<!-- image -->

Tsawan wegamunum kunkuim tsakaju nuniak jinkiu ikamyawan egak. Nunik wekama Igkugku ikamyawan nuniak tau, ¿amekaitam mina apag yuwauwaitam nunu? Ikamyawa chichak, tiu 'witjai…aminashkam yuwattagme' Tama kugkuim chichak ayu, yujuata, tujash dakagsata juna yujagken yuwatjai juna amuakun untsuktagme nuniakui dakagsata wakam. Ikamyawa ayu tiuwai.

<!-- image -->

Kugkuim wakauwai numinum yujag aunak yuwauwai, nuintu duwejui yujagken yuwa. Untsukui ikamyawan dakagsata wakam tusa kugkuim tsekenui nuniak etemjuauwai ikamyawan, suwen senchi duweju asa nagkaemakchauwai ikamyawan suwenig. Nuniak ikamyawa butiuwai senchi najaimak suwen nagkaemashtai. Ikamyawa nuniak watsatan jukiuwai kujamain dekapeachu asa. Kugkuim etemtua pujusui shiig jakati tusa nunik maa jinkiuwai. Nunik jinki dukujin ujakui tamash antugkachui, uchiji ipau dukujin ikamyawa iyashi, dismi tusa tama ayu tusa wee wainkau ikamyawa jaka tepaun nuna wainak dekaskeapi tiuwai, aatus iina munji augmattsauwai.

Recopiladora y traductora: Yanchac Karen Greysi Magiano Wajai Promoción 2018.

## Pagki akachu augmatmau

Pagki Akachu dukujijai jega yaigchinum pujau tuwajame. Nunin kashikmas wekaegak wegau uumin juki. Nuniai Pagkiakachu dukujishkam, tuke ajanum waketin yujumkan juki nijamchin apatatus.

Jega waamak waketu yujumkan juki inagkatatus, namput uchiji nejenkesh, namaknakesh itaamtai inagkatatus.

<!-- image -->

Tujash Pagkiakachuk Kuntin tukutnash tukuchu, nuniayatak wainak uumi juki umpu wekaegak etsanash akapau. Nuni pujau kanag tsawak dukujin chichajak: 'Dukuwa ¡kashin! ¡kashin!, kashikmasam mama jiyam nijamchijai ijitjuata, yakum yujauwe nunui wekaekun wetatjai, nuniaun namputchauwame makichkish tukuchainjash'. Tutai dukujishkam: 'Ayu dekaskek tame tau'. Tusa tsawaak muja wekama wainkau yakum pekajun. Nunik Pagkiakachushkam shiig umak pujus tsentsakan payaag umik wejiu yakum pekajun tukutatus. ¡Nuwi pujus umpunkama! !Pisut! Tukú yakum muuntan, dutikam yakum butkau buutuk tseke peemkau. Tsegas najamnai tukumu asa imachik asaa jaka iyaju. Pagkiakachu tikichin tukutatus egau, dutikakush wainkachu ashi pisaju asamtai. Wainak umpuntsatakama makichik yakuman tuku asa nunak jigkag entsaki júu takiu, nunik waitkatnume tusa. Nuwa muntsujut pujamunmaniní nagkaemau. Jeen jegaattak yakum entsaakmaun entsanum ipukna ukukiu. Nunik jeen jega dukuji yujumak inagkamun susam yuwak idaisau. Nuwa aidau ajajishkam ikam wetainum ajamu asamtai, tsawaajag ajajin takainak kaunawaju.

<!-- image -->

<!-- image -->

## Ausa emamu

1. ¿Augmatbaunmash yaa aidauna mamiksash adaiwa?
2. ¿Pachisa augmatbauwa dusha tuwi mamiksash nagkaemakiuwaita?
3. ¿Akanja agagbau augmata nuwish wajina pachisa augmatua?
4. ¿Aents bachigkin yushikiak kajimatkichu akuish wajukmainuk ayi?
5. Aishmag kugkuim ikamyawanum sujumankashmataish ¿Wajukmainuk ayi?
6. ¿Ame anentaimsamash wagkag Pagkiakachush ukabi entsanmash bachigki iyashinash?
7. ¿Aents dushikiamuwa dusha pegkejashit?, ¿wagka?
8. ¿Awagki ikdaitash pegkegkaik?, ¿amesh anentai atumainai tamek?
9. ¿Pataa aidaush wajuk anentaimas diyawa aents aishmag takasakesh juki jeen itatsua nunash?

<!-- image -->

<!-- image -->

<!-- image -->

## Eke augtsuk

1. ¿Dakumkamunmash ya aidauwa wainjume?
2. ¿Bakichik tsawantaigkesh jumantin kuntinush wainkachukaitjum?
3. ¿Tu chichamtin aidau wainnume?
4. ¿Ame anentaimsamash wajina dutikainawa?

<!-- image -->

## Augku pujusa

- Agagmau wenumin jiikim  ausata.
- Yantamchijin tsentsakta anentai iman jikamsa antamu aidau.
- Tenteata chicham tuwi mamikiawa augmatbau nagkaemakiuwa nuna.
- Yantamchijin tsentsakta chicham antashbau aidau dutikakum mamikjata wajina taku tawa aniashkumesh inimsam dekata.
- Akankam agagta chicham etegja jukimu dutikakum augsa antukbaujum ame anentaimujai apatkam agagta.

## Agagmau augmau 2

## Tikich aents aidau pujutji ausa dekamu: Sioux aents aidau

<!-- image -->

## Sioux aents aidau pujuti dekamu

Sioux aidauk aents tikich chichamtinai juka tuinawai ashi nugka agkajunum batsatuina duka ajuinawai muunji kuitamin. Aikasag ashi wakan nugka aya nunak kuitamui wakan aan muun. Antsag Sioux aidauk shiig antugdaikag batsamsajui ikam agkantu awanuna kuitaminak, aikasag ikama munjin emematuinak batsamsajui, tikich dekamunum tuinawai ashi bakichik chichamnak umii ajakakui. Dita tuinawai, ajantsa ikam aidau diyamuwa nunuwai pegkeja duka.

Tuke eme aneasa disbauwai nugka, dase wegantu, kuntin, ajak, namak aidaun  suwau yumin asamtai, antsag yumainnash suwau. Ashi juju pachisa agagbau ausag duka eme anentsa atsumjamu ainawai Sioux aidaunum. Ditak shiig ajantusag aikasag eme anentus kuitamidau.

Sioux aidauk aents ayatak juuka yutan dekainau antsag kanakag pujuchu ajakajui. Untsu nuwak kuawashat yaimaidau takat wegantunum ditaig ima senchi jinta niimjamu au wagki aishmag takamaina betek takainau asamtai.

<!-- image -->

Aishmag ajakui apuji aidauk tuja bakibakichik takatjinak uyumaidau aikasag dita akanaidau wajupa aentsush kanaktatua ijunag jinbaunmash. Tuja chicham umikbau aig aents ijunag kanainachuk nujantai jaidau. Aishmag uyumak kanaidauk takatan najamin senchi aidaun takainau.

Ashi yujumak inagbaun uyumaidauk nuwauch umidau. Tuja dita wakejusa yutaijik 'pemmican' tawa nunu ajakui, juka neje chijumtikjamu pachimjamu weejai. Untsu nuwauch aidauk ditak uyumaidau ajak tsuwamatai aidaun, aikasag neje chijumtikamu kuashat kawemat ati  yumitin waitiamu asai tusa. Tikichin nuwa uyumakajuwa nunak aishi shiig  puyatjus  yujumkan mamikis suwamuwa nuna, dutikak takatan puyatjukajui Tipis tawa nuna wamkes shiig pegkeg apugtan juka jega jumamtinun aatus tuwidau. Tipis tawa duka ashi kanamunum yujumak inagka yuwamunmash pegkeg ajakui. Nuwa ayamujik atsugsauwai jaanch apamun aikasag zapatu anagke aidaun najanidau kuntin bufalu duwapen jukiag. Juju  najanamu aina nunak nugkuinau maninak wenak.

<!-- image -->

<!-- image -->

## Ausa nagkankamunum

1. ¿Yana emematus etsaju ajakajuita  Sioux aidaush?
2. ¿Ya chichamun antuju ajakajuita?
3. ¿Aishmag nuwajaish waji takat akantukbauna  takan ajakuita Sioux aidaunmash?
4. ¿Wagka nugkanash Sioux aidaush ajantus kuitama ajakajuita?
5. ¿Ame anentaimsamash wagka aentsush jaa ajakuita tikich nugkanum tukee wegashkush?
6. ¿Kuntin Bufalo maakush wajijina jujukiajuita?
7. ¿Juju augsa dekaum numamtinush amina ijunja batsamtaigminish nagkaematsuak? ¿Tuwaita?
8. ¿Ame anentaimsamash nuwan takatan susajua dusha pegkegnak dita takataijin uyumitkajuit? ¿Wagka?
9. ¿Ame anentaimsamash pegkegkaik  ayatak aishmagkuk pamuk adaima wajakajua dusha?
10. ¿Tu amainaita anentai jumainush Sioux aidau pujuti augsam dekamum nuwish?

<!-- image -->

<!-- image -->

## Yamajam takatjai ajakmat

- ¿Dakumkamunum wainam nuwish aentsush wajina dutikawa?
- ¿Juju takata dusha amina ijunja batsamtaigminish wainmek?
- ¿Takatan nagkamattakush dutikchauk agma nugka apujin tsawantan segakush dusha wainchaukum?

## Dekaukum

Iinia pujutnumak ajakmamuk pegkejai, antsak mama, paampa ajakma juki yuwatin dutikakui iina uchiji ayujatin juna uchush aidaush tsawainak inagkamun yuwawai. Tuja tikichia duka uchijin emkau aidaun juwawai takak wegak untsu kuwig aidaunak apujui kuitamaidaun apugtak. Nuwauch dukujuk ipamatua wegawai tikich nuwajai ajak ajamun jukita tusa.

Dukug anenkan dekauk untsu  untsuawai Nugkuin ajak ajakmamu pegkeg nejeu asamtai ati tusa.

18

<!-- image -->

## iwajut iwainakmi

## Mamikiamu

Nugka ajut wegakuk  shiig takasaikesh ajakma wegashbaunmak ajak pegkeg tsakapaikesh emamaitsui  jumamtin nagkaemawai ajus, tujamtai jujuwai dekas ashi yujumkanum yaimpa duka.

Jujui augsattaji chipu agajbau pachisa augmatbau wajuk dekaiya shiig ajak ajakbau tajimtama ajus ajamu ajakmamu wainka anentai jumainaita.

## Unuimagtin apugbau

Chipu niime augmatmau ausami nuniaku wainka dekami ajak shiig ajakmat aikasaik dekami wajuk Tobas aidaush yujumkajinash kuitamainawa.

19

<!-- image -->

## Augsami tikich agagbau

<!-- image -->

<!-- image -->

## Augmau nagkamtsuk

Jimag kumpajmejai junikta, dutikam mamikmasam diista dakumkamu dutikamek jikta inimain amek:

1. ¿Wajina pachisa augmattsatin tame chipunmash?
2. ¿Tu anentainma juju chipu agajbauwaita?
3. ¿Waji ajakmatai aidauna takastatua?
4. ¿Waji chipu wegantua augsattaji?

<!-- image -->

## Ausa emamu

- Bitat emetmamsam augmatmau ausata.
- Mamikjata dutikakum wakentin tsentsakta anentai jikamsa antamu chijunum agagbau.
- Chicham antashbaujum tsentsakta wakentin dutikam inimsam dekata diccionarionum.
- Agagbau augsa jikamsa antukbaujum akankam agagta aikashkumesh anentai achimtikam agagta.

<!-- image -->

Chicham akanka juki agagbauwa nunak tatsui dekatkau  ijumja agagmu wainbaun, nunu tachabaunmak betek juki agamuwa nuna tawai.

Chicham akanka agagbauwa nuwiya juki betekmamtin yapagbauwa duchauwai. Amina anentaigmin  juki agamuwa nunuwai.

## Ajus

Initik muun chino batsamsaju aina duka pachiawai mijan 3 mil eke Apajui tashbaunum, juka pamuk Emperador emematku jistamjaku nagkamamui ajakmamu wegantu aidauk.

Aatus tamau awai ajus ajakmatak Asianmaya juwaki yujakuwai ashi nugka nagkatkaunum. Tuja mijan 1000 Apajui tachbaunum, India nugkanum

<!-- image -->

wainkamui tujash mijan 400 Apajui tachbaunum nugka Egipto.

## Latinoamérica nagkamnamu

Aatus tabau awai eke nugka ejechamu aig 'yamajam nugka' duwik asauwai ajusa anmamtin nuna dajik tibauwai Zizania aquatica; juju ajaka duka yuchatai ajakuwai.

Aents achikbau shuwin aidau katiaju Africanmaya aina dushakam, itawajui tikich yuta aidaun dita katiajag unuimatkag ajus America pujusa anagka yuwamun tikich nimtinum itagtamuwai.

Juju ajakak ashi tutinjauwai yapagnau tsawan wegakunum, 49º-50º muja yakintin untsugnum mamikia, tuja 35º yakinti menanum mamikia; antsag pegkegji jutii iyashin yaijatbaunum aatus dekamui ashi nugkanum yuwa dekapsam.

- Juju ajak ajawai iyashnum juwatjamkatin, ajawai aan nagkaemas lisina, trigo, shaa, sorgo aidaujai apatkamash, antsag ajawai almidon (pachimnaju jigkainum) antsag amilopectina.
- Atsumnawai yujumak yuwa iwaku ata tabaunum, tuja tikichnum diyamak ijagmata tabaunmash yaijatui, juka ajawai kuashat iyashbau yaijatbaunum apatka trigo, shaa aatus apatka diyamak.

## Nugka niime wegantu mamikiamu

Juju ajakak tsakawai (yumi akantuka suwam, aniashkush yumi yutug uchupjam), tsapamainai nugka chupishpituwama nuninum. Eke ajatsuk nugka mamikia iwagtaya, dutika ajak yamajam ukutaya (tikich yamajam ajak yapagbau) aikashkuish jigkae nagkimjamu tsapainu akanja juki ajamu.

Antsag awai jimag nimtin takat, dekatkauk nugka chupishpitujai takatai,, tikichia duka nugka bukujai takatai. Tuja yamai augmattsattag duka nugka chupitnujai takatai.

## Nugka chupitin umiamu

Nugka chupitin umiakuk nugka nujatkaunum, nugka pakanum jutiktaiyai. Juju nugka umiktagsak atsumtayai kuashat yumi pachimjata tabaunum atak takaku atsumjatin asa. Juju takata nujaiyai utujimtsuk yupichu takamainuk ajus ajatagsa.

Paso 1: Yamajam nugka yapajia najanbau. Juju nugka yapajia inampi najanamuwa duka yumi waintuawai tusa apugtutayai, aniashkush yumi yutak utujai tusa. Juka najantayai 19×12 pulgadas (50×30 cm) ashi aja yantame apaegak. Ajusa ajan aidau aatus ujapawai nugka inampi najanamuwa duka ajawai 1,1-1,9 pulgadas (3-5 cm). Yumitin ajak waitkasaig tusa emtika umintaya ashi teeja.

Paso 2: Yumi ajak ukatbau. Yumi saeki nagkaemaktinun  najanau asa, kuashat ajusa ajau aidau  yumin akatui bakichik semana. Juju yayawai nugka pukutush ati tabaunum yupichu  nugka pukutush takamainun.

Paso 3: Ajak ukuamu. Nagkamainai ajus ukuamu nugka iwaju asa yumi nugka ukatkatmain awagsau asa. Nugka yumijai uchupja umiku asa ajak ukuatagsak anentaimainai.

Paso 4: Yumi kuashat bete emamu. Ashi nugka iikug umiku asa, ajusa ajau aidauk yumi ipiamak ukuawai 2 semanas tumain.

<!-- image -->

## Ausa nagkankamunum

Jimag kumpagmejai ijunjata dutikakum iniimau awa nunu umikta:

<!-- image -->

<!-- image -->

Agagbau augsa aimkata inibau awanu:

- a) ¿Nugka china tawa nuwish yadauna ajusnash iman pegkegmanash najannuk ajabi?
- b)  ¿Wajuk katigkuita ajusash Latinoamérica?
- c) ¿Ajus yuwamush wagka pegkejaita?
- d)  ¿Iyashnumash wajinma yaimpawa ajus yumamash?
- e) ¿Chicham gramínea tawa dusha wajina takua tawa?
- f) ¿Ame anentaimsamash ame ijunja batsamtaigminish ajushash ajakmamain tamek? ¿Wagka?
7. Chiju agaja akankamu augsa antukta, agaja iwainakmu diisa emata dutikam takasta chicham etegka akanka amina agataigmin: 2

Emamkemas, ajak españoles ikankamuk pachinkauwai yujumak yutanum. Dekatkauk dekapsamuwai arepa inagmunum pachimka inagbaunum antsag tortillanmashkam, juka shaajai pachimka inagka yuwamuwa nuna taku tawai, jujuwai  ashi Latinos aidau wakejusa yutaiji.

Emamkemas, ajak españoles ikankamuk pachinkauwai yujumak yutanum. Dekatkauk dekapsamuwai arepa inagmunum pachimka inagbaunum antsag tortillanmashkam, juka shaajai pachimka inagka yuwamuwa nuna taku tawai, jujuwai  ashi Latinos aidau wakejusa yutaiji.

Pachisa augmatbau dekag nunuwai ashi yujumkanum dekatkau wantina duka ashi nugkanmak, shaa ukuwen. Shaa pachinnawai ashi tikichnumash atsumtayai jutii aents aidauti atsumaku yuwa pujutai asamtai. Tujamtai ima juke ajak ashi nugka wegantunmash, abauji ukukbaunmash tsapauwa duka.

- Inimsata amina pataiminig  ¿Wajuk nugkash pachimtaita eke ajak ajaskesh? Augmattsata akanka agagbaunmaya amina papii agataigmin. 3
- Uwej amuam chicham yamajam etegkeata, dutikam egakta chicham dekashbau egatainum, inagnakum agagta chicham esajam akankam etegkaum nunu. 4

<!-- image -->

<!-- image -->

<!-- image -->

## Eke augtsuk

1. ¿Waji wainme dakumkamunmash?
2. ¿Ame anentaimsamash dakumkamunmash wajina dutikau tame?
3. ¿Waji aentsuk ainawa?
4. ¿Wajina pachisa augmatua agagbaunmash?

<!-- image -->

## Augku pujusa

- Augsata senchi chicham jiikim.
- Agajum nuwiya chicham jikamsa paan antamu wakentin tsentsakta.
- Mamikiam tenteata tu ainawa Tobas aidau ajanum takatai aidaush dutikam tenteata chicham mamikja wainbaujum.
- Mamikiata chicham antashbaujum dutikam agagta ame wajuk antukume agagbau augsaum nunu.

<!-- image -->

## Agagmau augmau N° 2

## Tikich aents aidau pujutji ausa dekamu: Toba aents aidau

<!-- image -->

## Tikich aents aidau pujutji ausa dekamu: Toba aents aidau

Mijan XIX, ajaku ainawai aents wajiu, kakajam kuntinu main antsag egamka yutanash dekau tujamtai takat ijunja takamunmash antugdayak takau aidau, aishmagkuk dita takataijin uyumainu namak, kuntin mautan aikasag nuwauch aidaush dita takamainjin disa uyumainu ajak, yujag wegantu juwamun takat unuimagmau aents muja puju aidau aikasag ikam batsamin aidau wainka unuimagmu Nugka pipich tesakbaunum ajakmainu ajak dita chichamen nachitek tawa nuna (Yuwi), oltañi (shaa), avagha (Biik), papa, mama, etc. Juju ajakak ayatak  yujumak apakta yuwamunum atsumtayai, tuja tikich ajakma uwaeka  yumainuk atsugsau ainawai. Tujamtai augmattsa etsegbau awai imagtika emtukchamu ajak ukua yutanum: nugka pegkegchau asamtai ajak tsapamainchau juju ajakuwai utugchat aents ajakma yuu aidau epegtumashbau, Untsu chaqueño nugkek pegkeg numigkamu yupichu ajakmai juki yumain.

<!-- image -->

Aents qom (Tobas) tawa duka kuntin muun aidaun mau  aidau, pabau, yugkipkin, japan, guanacos antsag kuashat kuntin chigki aidaunashkam. Ima kuntin mautnak dekainachu dapa yumiji ashitnash dekau aidau antsag kuashat yujag ikamia wegantu juwamunash, daek ikamia tsuwamatainash.  Nugka pipichinum aniashkush yaignum takainawai inainam aja ajamat aina nuwi (jachai takatan, ujuch juwamunum, etc.), dita  ajakmawag takamu iwainmakmunmaya nagkamnauwai ajak yutai aidauk yuwi, mama, papa; tuja tikichin takasajua nunak uwejai duwe juki najantai aidaun antsag numi guayacan tawa nujai  janch apaku atsumtain (ajak caraguatá tawa numamtin). Dukap mijan ciclo  XX batsamsayaitak yakat munnum shiyakui dita ikamji uwegchu wajasmatai (Roque Sáenz Peña, Resistencia, Gran Santa Fe, Gran Rosario, Gran Buenos Aires y Gran La Plata)

## EDAFOLOGÍA

Ciencia que estudia la composición y naturaleza del suelo en su relación con las plantas y el entorno que le rodea.

aikasag ajak soja tawa nuna ajainak nugkan amuinagtai. Nugka yaktanum batsatuinau aents ujuna aidau.

Aents wajiu jikatus pujutan augtin aidau Facultad de Agronomía UBA (FAUBA) aents Qom (Toba) aidaujai pachimdaijag takainawai sesenta imajin shaa niime aidau ataktu ajakmatin, tuja muun Julian Hernández tawai: 'Anentai awa duka shaa iniaya nunu ajakmami ashi nugka tikich nimtin abaunmash, dutikakui kuichik yashamami  tajimat pujustagsa aikasa shiig yujumak yuwakui jamamtuchu pujamu, tujamtai kuishkinmash tsakamun amawai ashi ijunja batsamtainu' Hernandes kuashat mijan takase Universidad Buenos Aires yacha nugka autuidau aidaujai.

<!-- image -->

<!-- image -->

## Ausa nagkankamunum

Agagbau augsa inagnaku asam yamai umikta takamain awanu.

- Aimkata inibau awanu papii agataigmin: 1
- a) ¿Waji ajak aidauna Tobas aidaush ajakmawajuita?
- b) ¿Wagka ajakui tibauwaita menag takasa pujuchu tusaish?
- c) ¿Nugka etejamunmash waji takatna uyumakajash taka ajakuita?
- d) ¿Ame anentaimsamash wagka ajakma takamush Tobas aidaunmash imagnisash puyatjushtayaita?
- e) ¿Tikich nugkanum wegajui Tobas aidau anmamtinush ame ijunja batsamtaigminish nagkaemachuka? ¿Wagka?
- f) ¿Wagka Tobas aidaush shaanash ataktush awagkita tawa? Augmattsata.
- g) ¿Wajina pegkegna iwainawa  Julio Hernández aents Tobas aidaunmash?
- h) Agagbaunum pachinnawai ajaka daaji aidau ¿Tu ainawa amina ijunja batsamtaigminish wakejusa atsumtai aidaush?

Yamai, augmattsam najanata wajuk yapajina takatash awa aishmag nuwajaish Toba ainamunmash, apatka diista dutikam agagta ame antukbaujum.

<!-- image -->

## Jutin ikam amá

- ¿Wajina takainawa nuwa aidaush dakumkamunum wantina dusha?
- ¿Wagka juna uyumakash takawa?
- ¿Dekasmek jigkai yajuaktagsaish atsuash ijagmatua takataish?

## Dekamkayum jusha

Awajún aidau dekainawai yujag, jigkai juwaakuik emetmamja kuitamdaeka takatainak. Iwainakmi, Inak juwakuik yapinum ipak yakamaja wetaiyai yujag ashi tsamaku juuktasa, tuja anmamtin tikichish tutaiyai nuwa nuniachkush aishmagkesh yujagnak ashi yumainchauwai, jumamtin tamau awai, datsa aidauk wakamnak yumainchauwai kugkuntin ajutap dekapjug waimatan amamainchau asamtai.

Suwa yuchataiyai, tujash juutaiyai intash nuwanu aishmagdaujai nijaitagsa. Initikik, juna taka ajakajui maaninak weenak suwan ashi iyashin yakamajag.

<!-- image -->

## nunu ayamjukmi

## Utugchat nagkaemau

Aents ikaya kaunawag jutii batsamtainum numin  yujag, jigkai najantai aidaun tsupijag amuinamu asa nuwanuiyai waitiamu awa duka  pataa ainamunum, nuwiya juki takamainchau asa.

Juju pachisa augsa dekattaji texto instructivo augmatu wajuk ikam jutii batsamtaijin  awa nunu kuitamka ayamjuktin.

## Unuimagtin apugbau

Aujui Texto instructivo, niime wajuk agagbauwaita nuna aikasag wajuk ikamash kuitamkuiya tajimat pujumain igkumainaita.

<!-- image -->

<!-- image -->

## Eke augtsuk

Kampatum kumpagmejai junikam augsata agagbau dutika umiktajum takamain awanu:

1.  Dakumkamu disam aikta inibau ¿Wajina pachisa agagbaukita?
2.  ¿Tu anentai abaunum agagmauwaita?
3.  ¿Dakumkamunum wainam dusha waji takatna uyumakaje?
4.  ¿Wajuku agagbau niime augsattaji?

<!-- image -->

## Augku pujusa

- Bitat ausata dekatkau agagbau.
- Kumpagmejai yapajia ausata.
- Wajuk ainja emata tawa nunu agagbau wakenchijin tsentsakta.
- Agatainum chicham mamikja antamu etegkeam tsentsakta.
- Etegjata chicham yamajam antashmujum dutika chicham antushtai egaka ejetainum egakta dutikam ejeta.
- Chicham shiig jikamsa antamu akankam amina anentaijum akankam pachikam agagta.

<!-- image -->

<!-- image -->

## Tikich agagbau ausami

## Awajunti duwe takaku atsumjatin

Dekatkau juju takat nagkamattakuik yukuku, chimi, shagkuina aidau saepe pakaja yajumtaiya. Saep samekaitkuig etsanum anatia kagakti tamaunum. Saep shiig kagakmatai kuwitamka apea yuku ematia, dutika emamkesa juki ichinkanum chimpitia.

Nuwauch aidau dita takatji asamtai  juwinawai duwen, tuja nuna juwakuk nigki wegawai, duwe mamikia kutsai dukanum wegkuka shiig kuitamas tsetsen, kaya utsantuk   dutikawag chagkinnum dukai pasuawag juwawai. Aatus tabau awai duwe tsuwat nujamjukbau aig juki najana inagmak jakuawai.

Jutii awanjunti pujutjinig dekatayai uwegnum takatai aidauk unuimagbauwai ayatak chichamai augmattsamu ii munji aatus jintinjamamu antsag nugka dukuji Nugkui jintinjamamu. Duwejai ashi najantai aidau pegkeg takat jikta takuik duwe pegkeg tsuwatjaigkesh pachimnaijachu juki najantayai, tikichia duka Nugkui ikakai tusa ashi tuna iina muunji ijagmatuata tusa jintinjamauwaita nunu betekush ainja jutaiyai.

Awai kampatum waji kuitamamka umimain yamai tsawanta nuwi. Duwe takan aidauk nunak dekaenawai tuna pachisan taja nunak juka chicham waugsauti umishtaya duchauwai, duweyai takasan pegkejan takatjun iwainaktajai tusa tuidauk nuwauch tsawanji nantutin jau aidauk takabaitsui, nuwauch ejamtin aidau, antsag nuwa aishmagjai iyashnum tsanigkaju. Juju ajakuwai chicham nugka dukuji Nugkui uwaetumainchau ajakuwa duka tujamtai intimsai umigkashmak ashi pachisa ujatkamu, duwe senchijiya duka megkaemain antsag takasa najanamu ayaitkush jiinum inajam tsatsugkaja jakuwa tusa muun etsegkauwai. Chicham yamajam dékamu Dekapagbau: Epetbau: Epenbau:

Takatan emesawaig tusajag bakibakichig duwe takau aidauk kuitamamkajag patayi tikiju pujutaik segaidau yainkatnume tusa. Nuwa tsawanji nantutin jauk, ejamtinuk segau  nina dajin jukiti tusag, nuna dutikainak kuitamidau ajantusag dinau nugka Nugkui amasbauwa nuna ajantusag dinau asag.

Nugka achika najantai: Segamu:

Initik pujut ajakunmak, duwe takau  aidauk Nugkuin segaidau yumigkan takatan nagkamatagtus, aikasag takat pegkeg jinkiti tusajag. Aatus asamtai duwe takau aidauk juna dekawai aatus segatan 'Dukuwauchi,

minash numpigchimin iwaintugkakia duwe, wisha jukitjai. Amina senchigmin atsumakun segajame, kuashat chichaman patatjuinawai, tikichin segamainuk atsugtawai, numpigchijum jikim minash duweuch iwaintugkakia' tusa aatus sega ajakajui. Juju aatus segamunum nuwauch duwe pachis segauk waina ajakajui duwe shiig pegkegman, tuja numpig tawa nunak duwe muunjin taku tumain ajakuwai, untsu duwe imanchauwa duka ayatak awankajin awai.

Duwe tai ejegaik, numi akutua ukutayai, Nugkui duwen juki tusa taku, duwe takau aidauk juna dekaidau asajag numi akutuamunak jujuchu ainawai, aatus anentaimsa tutayai numi awagtuamuwa nuwi achimak yaki wegawai tusa  aatus augmatbaunum pachisa dekannawai. Tikich augmatbau dekataiya duka, duwe tagaku numi awatukbauwa nunu aweg achikbau wakanjun kuitamkatjai tusa takuik duka juki aweg achimkamu jaipja ashi juki chagkinnum jutayai.

Tikich pachisa ijagmatuamuwa duka duwe jutanmak yujumak ijagmatuamuwa nunu ajakui kuashat tsawantai. Yujumak ijagmatuamuwa duka juju ajakui, namak wegantu, yujumak senchi sukutin yuwamu. Juju ijagmamuwa nuna shiig wakejawai Nugkui. Ashi tuna segapawa nunu waittsa umikmauwai, pegkeg duwe tsuwatjinchau najana jiinum jiyamash jakutsuk katsujam najawai.

Juju pachisa jintiagmau dekanna nunuwai chichamu antugdaiyamu nuwa Nugkuijai, tuja juju pujut ainja dekas wegakuik, tuna ajutap pachis jintinjamauwaita nunu umiamui, awajún anenmamsa ii pujutji eme anentsa diyamu.

Tujamtai yamai inagnaku dekami, duwik pachisa dekamagnu, aentsuk duwe  takastata nunak ikamnumian ju ajakajui, duka shijikpajai pinigkan shuwinai yakagtinun, daum chipajai chuwin jinkiti tusa, ipak, kuwish shiig kuwesmagtagtusa, chigkimin shiig jiin ikapag inagkatagtus, inagnak yukaipin tuja junak tikich wajijai yapagdaiyawag ikama ajakuwai.

FUENTE: Ministerio de Cultura (2015) 'Cerámica Tradicional Awajún' Estas fases se plantean como resultado de la investigación y toman como base la secuencia para la elaboración de cerámicas de Lévi Strauss en su libro La alfarera celosa, 1985.

<!-- image -->

## Ausa nagkankamunum

Kumpagmejai ijunjam umikta takat awanu:

<!-- image -->

## Ame antukbau papii agataigmin  inibau awanu  aikta:

- a) ¿Waji takat iwainamu wainnawa agagbaunmash?
- b) ¿Yukun najanatagsash wajina dutikainawa?
- c) ¿Wagka duwe najannush jumainaita tsuwat atsamunmash duwenash?
- d) ¿Waji penchau dutikmainaita Nugkui kajekti tusajish?
- e) ¿Wagka anentaimja diyamash nuwauch aidau duwe ejewai nuniakuish pinignap najanattawa tutaimpaita?
- f) ¿Ame anentaimjamash ijagmamu wegantuwa  dusha dekaskenmak takat pegkeg iwainiktitun yainatua? ¿Wagka?
7. Agagbaunmaya etegkam chicham umimain duwe najanin aidau jukita akankam. Dutikaku agagta papajam papii agataigmen viñeta apugsam. 2
8. Papii agataigmen najanata tsentsajam, dutikam apugsata chicham  iman mamikjamu chichau aikasmek chicham imanchauwa dusha agagta: 3
9. Najanata bakichik chicham etsegkatin pachis augmattsatin wajuk jutaimpaita ajaka jigkaiji aidau antsag yujagnashkam, numerojai aikashkumesh viñetajai. 4

<!-- image -->

| Chicham iman mamikjamu   | Chicham iman mamikjamu   |
|--------------------------|--------------------------|
| Chicham iman mamikjamu 1 | Chicham iman mamikjamu 3 |
| Chicham iman mamikjamu 2 | Chicham iman mamikjamu 4 |

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Agagmau augmau 2

## Tikich aentsu pujuti pachisa agagmau ausami: Mapuche pujuti dekamu

<!-- image -->

<!-- image -->

## Eke augtsuk

1. ¿Waji wainme dakumkamunmash?
2. ¿Waji takatan uyumakag takaidau tame?
3. ¿Tu ijunja batsamtainmaya pachitkau amain ainawa?
4. ¿Waji chitu nimtina agagbauwaita?

<!-- image -->

## Ausa emaku

- Chicham jiki senchi augsata.
- Chicham jikamsa etegja antamu aidau wakentin tsentsakta aikasmek chicham imanchau agagbau aidaush wakentin mamikia tsentsakta.
- Mapuche ajanum takataiji  aidau pachis chichau mamikiam tenteata chicham tenteata.
- Mamikjata chicham ame dekashbaujum dutikakum wajina taku tawa nunu ejetim agagta.

## Tikich aentsu pujuti pachisa ausami: Mapuche pujuti dekamu

Juju chicham umika ukukbau augsa dekamuwa duka nagkamdauwai ashi yacha aidaunum aniimsa dekamunum aikasag ijuntsa takamu, ajak ikamnumia juwaamu aidau pachisa Machupe huilliche  Lumaconmaya, comuna de Lanco tawa nuwi. Tuja ashi iniimsa dekamunmak aatus tawai ajakma juki yutai aina duka kuashat  wakitkine, mijan  Siglo XX juju dita ijunja batsamtaijin. Tikichia

<!-- image -->

duka ajak ajakmatai jukimu ijunja batsamtainum Lumaco tawa nuwig kajimatki pachikchamu ainawai yamai uchi minina duka dekainatsui. Ajak ajakmatai, ajak ikamia wegantu aina duka jinui bakibakichik nugka wajukuwaita nuwiya tuja nuna pachisag yacha nugka augtuidau dekawai ashi ajak wegantu aidaun wajukunma tsapamainaita.

Dita pujutaijiya  duka untsu minimuwai duwik tsawantin nagkamsa aatus nugka, tagku kuitamat wegantun  antsag yujag juwamu wegantun ikamnumian dekainak. Juju takat atuenika takamuwa duka initik nagkamsa takasbauwai muun batsamsau aidau aatus jintintua ukukbau asa antugdayak batsamsau ainawai dita patayijaig. Tikich pujut augmattsa wainbaunum ashi nugkanum, Mapuche aina nuwig ashi apagtin ainatsui, ajumain ayatak apaji, dukuji, uchiji. Tuja bakichik jeganum batsamain amainai (aishi, nuwe, uchiji) juju amainai aents nuwena puja duka tujamtai aikasag ajumainai nina apachji, dukuchjijai, (juka untsu batsatui ika kanaka) aniashkush tikich uchin nina uchijijai pachiash tsakapawai ninujai betek. Pujut wegantun augtin aidau tuinawai, ashi nugka Lationamerica tawa nuwig awai aents ujuna tuja antsag awai nuwauch aidau uyumaka pujamu ima kuashat.  (González et al. 1993).

Tujamtai takat aidau yapajinui jeganum ijunja batsatbaunum nuwa nii emtuk pujamunmak, juka nagkaemawai aishmag nuwa nugkantin pujamunum, tuja antsag yapajinui anentain ishintamsa anentaimtanmash nuwa ashi emtamu asa.

Juju anentaimsa diismi jeganum ijunja batsamtainum Maripan Namuncura aidau, dita initik nagkamsajak aatus batsamsauwai; ashi dukuju takataijinak nawanji emkau uyumakui, untsu ayatak apagtinnak uchiji aishmag pujakuk nii uyumakui ashi tu ajakuita nuna. Dukujuk  atsumamu jeganum atai takak sujutaijin wekaegak, puyatmamkachu nii achimakbaun sugkujan, nuwi pujusa aan senchi   ayamjumkatnum, sujuka kuichik juwamuwa nuna ima puyatjuk  ni  jata maam ukukiuwai. Jaka ukuakush ashi uchiji aidaunak ashi umigkauwai aikasag nantutin kuichik jumainnashkam apajui nemajin  yaibau abaunum chichaman umigka ukugkiuwai Misión de Purulón tawa nuwi.

Initik pujut Mapuche pujutnum ajakajua nuwig uchi aina duka yaima ajakajui takatnum aikasag yujag juwamunmash juju pujata duka ditaik kuitamkamu ajakuwai tujash yamajam unuimat wegantu tauwa nuwi ashi dita anentaimsa puju ajakbauwa duka yapajinauwai. Kuashat mijan Siglo XX, Mapuche patayi  ikam batsamin aidau asag kakajus uchijin papii augtainum iwayachaju ainawai, ajanum ima senchi takamtikau asag. Nunu pujut asau aig tikich juna pujutan augtusu aidau tuinawai, papii augtainum egkea augmitkachaitak uchijinak jintintuawajui papii augtan, atak ayamjumkag ditak batsamain aina nuna disa (Poblete 2001, 2002).

Ashi  diyamunmak ikam papii augtai ajakuwai muun uchijin jintintak maak kuitamak apugsauwa duka 'Apag chichainak tuinawai, dekatkau uminkattag duka jeganum tu atsumjattaji nunuwai, tuja nuwi minawai papii augta duka tusag tiajui. Dutikamu asa papii augtanum imagnikak puyatjukchau ainawai'.

(Alfredo Maripán 2006)

<!-- image -->

## Ausa nagkankamunum

Agagbau augsa inagnaku asa, kumpagmejai ijunja, takat awanu papii agataigmin umikta:

## Inibau awanu aikta:

- a) ¿Waji ajakmatna Mapuche aidaush takanush ajabi?
- b) ¿Initik ajakmamu ajakua nunash yaki uyumanush ajabi?
- c) ¿Wagka nawanji uyuma ajakuita dukuji takataijinash?
- d) ¿Wagka Mapuche aidaush ajakma juki yuwamu aidaunash kuashtash kajimatkiajuita?
- e) ¿Juna agaja dusha wajina taku tawa  agagbaujinish? Etsegkata.

Initik pujut Mapuche pujutnum ajakajua nuwig uchi aina duka yaima ajakajui takatnum aikasag yujag juwamunmash juju pujata duka ditaik kuitamkamu ajakuwai tujash yamajam unuimat wegantu tauwa nuwi ashi dita anentaimsa puju ajakbauwa duka yapajinauwai.

- f) ¿Wagka Mapuche aidaush papi aujut aina nunash tsujianta augtanash wakekauwaita? Dekaskeanu etsegka agagta.
- g) ¿Wajuk antame juju chicham agagbauwa dusha?

'Apag chichainak tuinawai, dekatkau uminkattag duka jeganum tu atsumjattaji nunuwai, tuja nuwi minawai papii augta duka tusag tiajui. Dutikamu asa papii augtanum imagnikak puyatjukchau ainawai'

- h) ¿Ame ijunja batsamtaigminish tuwaita ima jikamsa unuimamush; papii augbau atsa takasa pujamuwa nunu? Iwainakam etsegkata.

Yamai kumpajum yaimpakmatai najanata chicham agagbau instructivo, ashi amina ijunja batsamtaigmin aidau wainkag dekawag ijastinme dutikak ajak, kuntin aidau ikam batsatidaun ajantusag distinme. Agagmek iwainakta agkantu pegkegnum wainmain.

<!-- image -->

<!-- image -->

## Awantua najantai aidau initik

## Dakumkamu disam inibau aimkata:

- ¿Dakumkamunmash wajukeu wainnawa?
- ¿Ame ijunja batsamtaigminish jumamtinush takannawak?
- ¿Ya aidauwa juju takatnash takainawa?
- ¿Uwejai takatai aina nuwish atsuak takatai aina dusha amina ijunja batsatkamugminish?

## Dekamkayum jusha

Iinia awajun aidauk, ajainawai ajajinik tikich ajak aidaun pachimkag dutikawag nejekmatai etsatin juwainawai.

Apijut wegantunmak awai ejesmatai tseje pachisa, juka jutiktayai kubai kampugputu nu betekak ati nuwintushkam yaweakas takasa amukbau ati tusa, pempeaja umika  chagkinnum ukutayai. Ashi kubai pempeaja umiku asa inagketayai jakimtiktanum ii wakejamu diisa. Tuja bukuseayai jakimtikakuk apugtayai yamakai aikasak kaich, tujamtai numpatkaim kapantaku ati takuik chainkrap yamakaijai pachimjam jinui samettakuwa anmamtin.

<!-- image -->

## dekamu ajaku awagki takasmi

## Utugchat nagkaemau

Kuwashat dekamainchau iina nugken  wayawai janch apagbau tikichnumia juki sujamu, nunu itagtamae janch tikich nimtin ii ijunja batsamtaijin nugkuamu, tuja jujuwai jutin itagtama duka iina munji wajuk janchin apajag  nugku ajakuita nuna emegkatjama nunak.

Agaja etsegkamuwa nuwi nagkamsa wainkattaji tuwaita janch tikichnumia sumaka nugkuaku jata jumainush tuja aikasaik eme anentsa dismi  Wayuu aidau batsamas wajuk janch apatan dekau ajakajuita.

## Unuimagtin apugbau

Agaja etsegkamu augsa anentaimsa diisa eme anentsa dismi janch initik muun apagbau wajuk awagki iwainaka takastatji nunu pachisa yapajia chichasmi.

<!-- image -->

<!-- image -->

<!-- image -->

## Eke augtsuk

Juju takat emamunum ipajime jimag kumpagmejai ijunjajum takastajum yainikjum.

1. Dakumkamu awanu diisam inibau aikta ¿Ya aidauwa wantinua dakumkamunmash?
2. ¿Waji pachisa chichau agagbauwaita?
3. ¿Waji anentainma juju pachisaish agagbaukita?
4. ¿Wajuku chiju nimtina augsattaji?

<!-- image -->

## Augku pujusa

- Chicham jiikim ijunjam augsata chiju agagbau awanu diisam.
- Chiju agagbau diisa mamikiata chicham jikamsa antamu dutikam nugkanchijin tsentsakta.
- Yamajam chicham mamikia wajina taku tawa nunu dekam etsegkata.
- Ame antamujum agajam jumainaitme.

<!-- image -->

## Tikich agagmau ausami

<!-- image -->

Pachisa chichamu. Juka chichamunum pachisa chichataiya nuna tawai tumainai: wajaki chichamu, aniashkuish dekamu iwainamu, etc.

¿Wajina pachisaya chichawa agagbau augsaum nuwish?

Imanchau pachisa chichamu untsu juka agagbaunum wajukuita nuna pachisa chichastinai. Aneaku ata juju pachisa tabauwa duka ayatak akanka agagbaunmaya pachisa takastina nunuwai. Jumamtuk, anemtikaji ashi imanchau pachiamuwa duka betekai chicham agagbaunum ima senchi mamiksa adaemuwa duka daayai.

## Jaanch apagbau imanchau

## Nugkuamuwa duka jata jumainnumash ekagtumainai

Poliéster tawa duka janch katsujam juki janch apatai aina nuwi takannawai ashi janch sujamu aina nuwi, tuja 50% tumain ayatak janch pegkeg pachinnawai.  Juju janch  pegkeg katsujam, kuashat tsawan juu ayaitkush, kakajus jinunjakesh achau ayaitak ajawai pegkegchaujish imanisag. Aatus asau aig, aikasaik dekamuwai juju janchia duka iyash segajak segkinak kakajus ajapeatsui aga, bika janchnum

<!-- image -->

pemkash yupichu ajapnatsui, antsag kakajus mamuchuwai atus asa nugkanak emeseawai. Yamai dekag nuwig juju janch wegantu nugkuamuwa duka penchauwai juti jamamtuchu pujustag tabaunum.

Juju  dekatag tabaunum, jamamtuchu pujutan  augtin aidau URV pachiawaje 150 janch nimtin aidaun ashi augtus distagtus, janch najantainum, janch sujutainum, janch akik sujutainum ashi tikich yakat aidaunum.  Tujamtai wainnawai ashi augtusa diyam, janch Poliéstera duka  ima senchi wayawai, tewa wasugkamku nugkutai janch aina nuwi, juju janchia duka apugtusbauwai antimonio tawa nuna senchi iyash segajai aniashkush nimpajai taku.

Janch poliésteran najanin aina duka aputuinawai antimonio tawa nuna janch dupajam akuk chichapiush wajasti tusag, tuja jutik janch najanamunmak nunu antiminio tawa duka ukuawai janchnum jutii iyashi jatan jumainun. Duwi yacha juna pachisag augtin aidaun puyatmitkake pachikchamak kuashat jatan iyashnum uyugmain asamtai, duwapnum jatan jimain,  ampugnum jatan jimain tuja antsag tikich iyashnum: kata, suki, chuki wegantunum.

Tujamtai tikichia duka Agencia Internacional de Investigación sobre el Cáncer tawa nuwi takau aidau tuinawai juju trióxido de antimoniok jata ishamain tsagaushtain Cáncer tawa nuna jimainai.

<!-- image -->

Tujamtai juka ashichuwai dekamunmak. Janchin pachisag dekau aidau ejegawag etsejuinawai, awai 30 nimtin janch yakagbau ati tusa apugtutai, iwainamu diismi; janch bukusea aidaunu ajawai antsag janch wigka, samekbau, washuku aina nudau ima senchi ajawai cromo. Tikich wainkag duka antsag aputuinawai titanio, platajai janchnum, juka untsu dekagtsuji waji jatanak itagtamati iyashnumash.

Yacha aidau juna pachisag autuidau dita tikich jatan janchnumian ejegawag etsejuinakui dekami, tuja microflora tawa nunu janchnum apugsamak iyashnum tejeamun aniashkush, nampishamu aidaun itagtamainai tusa etsejuinawai.

Fuente: Rovira, J., Nadal, M., Schuhmacher, M., Domingo, J.L. Home textile as a potential pathway for dermal exposure to trace elements: assessment of health risks (2017) Journal of the Textile Institute, 108 (11), pp. 1966-1974.

<!-- image -->

## Ausa nagkankamunum

Kumpagmejai atuekam umikta takat awanu:

1. Agaja apugsata dekaskea nuna chichakuik untsu waitai tusa takumek agagbau aina nuwi:
- a) Janch poliéster tawa duka yupichu mamuchuwai, antsag ajawai wakejusa diyamujish ajawai: dukap tsawan juwamuji, jinuntsui, antsag segkish iyashnumiash jinui.
- b) Ashi ijumja dekamunmak awai 30 tumain janchi niime nuna iwainawai.
- c) Janch nimpanchauwa duka  dupagmai katsujam nunin asa emeseawai mayai dase mayati pujutain.
- d) Tuke tsawantai janch dupajam nugkuakuik jata iyashnum tejeamu achimamainai.

2. Papii agataigmin aimkata inibau:

3. Papi agataigmin najanata tsentsakam dutikam agatjata adaikamuji aikasmek yantamchijin adaikamujishkam ame chicham akanja agagbaunum tu iman chicham etegjam wainkaume nunu:

4. Najanata tsentsakam chicham apatka diisa agaja egkeatin pachisa janch dupajam mamumainchau aikasmek janch apagbau ame ijunja batsatkamugminia.

5. Kumpagmejai yapajiam chichasta wajuk dekaume jimag janch apagbau wainkaum nuwish.

- a) ¿Wajuk anentaimsa diyame amesh tewa wasugkamku nugkutai aidau najanamu segki wechataiya dusha? Augmattsata.

- b) ¿Agagbau akanka iwainakbauwa nuwish tu wakesamesh antukume ¿Wagka?

- c) ¿Adaikamuji agatjamua dusha pegkeg tusamek tame? Dekaskeanu etsegkata.

PACHISA AUGMATBAU

Yantamchijin adaikamu 1

Yantamchijin adaikamu 2

Yantamchijin adaikamu 3

Janch apagbau katsujam

Janch  iina munji apagbau

<!-- image -->

<!-- image -->

<!-- image -->

## Eke augtsuk

1. ¿Waji wainme dakumkamunmash?
2. ¿Waji takatna aents aidaush dutikainawa?
3. ¿Jumantin takamu wainkaum nunuish ame ijunja batsatkamugminish takauk agma?
4. ¿Waji pachisa agagbau augsattaji?

Tikich aents aidau pujutji ausa dekamu: Wayuu aents aidau

<!-- image -->

## Augku pujusa

- Chicham jiikim augsata, shiig adaikam chicham dewatsuk.
- Wakenchijin tsentsakta chicham jitusa antamujum aikasmek yantamchijin agagbau chicham akanjamu aina nuwiya augsam.
- Mamikiam tenteata tikich yakataiyai nuwa takainak pujamu antsamek tikich yakataiyai aishmag takainak pujamu.
- Mamikiata chicham  antashbaujum aidau dutikakum egatkata tikich yajupea chicham antumain.
- Ejeta tsentsakta  anen Wayuu dakumkamu dutikaku yakagta ame wakejamu etegkam.

<!-- image -->

## Agagmau augmau 2

## Wayuu aents aidau jaanch apagmau dekamu

Initik nagkamas aents Wayu aidauk dita dekamujinak kajimatkichajui, augmatbau wegantun, ajutpajai chichatnash, tikich pujut tikichnumian unuimahu ayaitkush.  Initik nagkamas nuwa aidauk yapajia takatnak iwainmamkajui janch apigtan, antsag, tikich jakimtiktainash dekainu asag,    ashi dekamujin iwainidau. Tujamtai aishmag aidaushkam dita dekamujish ajawai jushakam initik wajuk takauk ajabi nuna pachisa najanidau kuntinu duwapen, aniachkush najanainawai sumpina, entsatai dekas pegkejan etegkeg.

<!-- image -->

Apijut aidauk tuke initik nagkamsa iwainakbauwai Wayuu weantunum, aikasag kajimatuinachu augmatbaunash, takat nuwa takataijin. Augmatbaunum aatus tawai janch apamu wegantunak tseje jintintuam unuimaju aninawai tusa tawai Wale'kerü, tawanu. Tikich chichamnum wayunaiki tawa nuwi augmatbaunum wainnawai nuwa Úrsula Aguilar Ipuana agagbau tuja nina nawanji patasag agagbau Iris Aguilar Ipuana tawai: 'Wale'kerü, bakichik tsejeyai tuja Wayu aidaun jintintuam unuimaju tusa tibauwai, aikasag tuke tsawagkuk chinchorro aidaunash umika najana tsawa ajakui. Tikichia nunak tawai Wayuu aidaush inimsau ainawai wajuk unuimajuk ajabi nuna, nii ayak tawai dekatkauk nuwauch aidaun senchi jintintuaya yapagdaya segak kuntin burron, chivon nujai yapajiak senchitkuish yumigkan susauwai.

Tsawan juki wegamunum Wale'kerü , aishmag niina patayinik senchi wakekauwai, aishmagchakam juki nii patayin ejega iwainakui tujamtai aishmagku dukuji tawai: juwi awai atsumaku najanatnujum pempematai, tuja nuwauchish nuna juki tsawai kashi, ae aet nagtaki taka takakua najanauwai.

Wale'kerü  janchi apak jintamas ukukiuwa nuna pataetuk unuimaju ainawai Wayuu aidauk. Tujamtai nuwauch achikbau batsatunak jintintak chichagkauwai shiig puyatjuk, emetmamag, bakichik anentainum ekemas tuna nii jintiawa nuna unuimagtinme tusa imatju ajakuwai wagki nigka tuke ditajai pujuschatin asa, nuwi nagkamsayai Wayuu aidau unuimaju aina duka Wale'kerü  tawa nunak dita takasa iwainmamu pegkeg aishmag aidau wakejusa dimain, juju takata nuwai ditanun iwaina duka juju nugkaya nuwi.

Antsag aishmag katsuasu aidaush uchi datsameu aidaun jintintui eke ayaitak jaanch apagtan unuimaju atinme tusa; burro, mula, caballo aidau janch apegatnun najanatnume aikasag sumpina najantanash unuimagtinme tusa.

Ashi ijunja batsamtainmak Wayuu aiduanum janch apamuk wantinkauwai iman puyatjusa unuimamu, nu unuimagbau takat iwainaku kuichik dashamtash yupichu jumain, yamaiya nuwik janchi apau aina duka ashi nugkanum wantinui, dita unuimagmujin iwainidau asamtai. Aikasag janch apagbau aidauk ashi sujutai aidaunum utuamka nuwi juki sujunnawai. Juju janch apagbauk betekchawai tikich initik apagbauwa nujai diyamak juju ima pegkeg najanamuwai yamajam.

<!-- image -->

## Ausa nagkankamunum

Agagbau augsa inagnaku asa, kumpagmejai atuekam, umikta takat awanu amina papii agataigmin:

- Agagta dekasken etsegkuik tuja  waitjus etsegkuik agagbau awanu augsa diisa: 1
- a) Aishmag Wayuu aidauk pachinkachu ainawai jaanch apamu wegantunmak.
- b) Initik nagkamas nuwa aidauk janch apatnak  dekau ajakajui nuniu asag dekamujin wainkamuwai   betekchau tikich aina nujaik ajakajuwai ditak janchi apajin asau ainawai.
- c) Datsa aina duka aents aishmag katsuajun diisag unuima ajakajui.
- d) Ipuana bakichik tsejeyai augmatbaunum tawai nii jintintuowai janch apagtan nuwa Wayuu aidaun.
- e) Yamai  tsawanta nuwi diyamak janch apagbau ajaku aina duka yapajiamuwai janch tujumkamu katsujam aikasag ashi waininawai nugkanmak.

<!-- image -->

- Aimkata amina papii agataigmin: 2
- a) Initik nagkamsa Wayuu janch apagbaunmash ¿Waintsumek betekmamtinkesh amina ijunja batsamtaigminish initik pujut ajakunmash? ¿Waji wegantunma?
- b) ¿Wajina taku tawa agagmu augmatbaunum aishmag Wayuu aidauk ajuinawai dita pachisag augmatbauji?
- c) ¿Ame anentaimjamash initik takatai ajakuwa dusha pegkegkaik yamai ijunja batsamtaijin awagsak takasmi takuish? ¿Wagka?
- d) ¿Wajuk anentaime janch nugkugbau ati amina ijunja batsamtaigme tusa tamash? Juwi agagta ame tu anentaime nunu.
- e) ¿Initik janch nugkugbauwa dusha ame anentaimjamash datsa aina dusha nugkamainuk amainait? Etsegkata jimag anentai apugsam.
- f) ¿Agagbauwa dusha betekak amain agagbauwait? ¿Wagka?
- Agagta chiju augmattsam aikasmek ejeta initik  iwainakbau tseje Wayuu ujakbau. 3
- Dakumkata nuwa aishmagjai amina ijunja batsamtaigminia janch apagbau initkanmaya. 4
- Yamai amina kumpajum yaimpakmatai takasta pataa aidaujai iwainakam wajuk ataktush awagki janch nugkuamu ajakua dusha awagmanaita. 5

<!-- image -->

## Uwejai takatai

Anentaimsa dista dakumkamu awanu dutikam augmattsata:

- ¿Waji takat iwainamuwa wainnawa dakumkamunmash?
- ¿Jumamtin  takatash wainnawak ame ijunja batsatkamugminish?
- ¿Ya aidauwa juju takatnash uyumak takainawa ame ijunja batsatkamugminish?

## Dekamkayum jusha

Ashi awajun batsatkamunmak, uwejai achika najantai takau aidauk nuwa ima takatainawai uwejai najantai aidaunak, tuja awai ajantsa chicham umiktin, nuwa awejai najanattakug uchi abusbaitsui, tikich dukitmainchauwa duka uchi aishmag duwen nanemaitsui aatus tusa chichagkamui initik muun batsamsamunmaya.

Pinigka tuntupe niimek yakatayai daum ipakjai  pachimja kuntin chigki aina nuna nanape juki. Tujamtai kuwesatag takui bukuseayaik jii kaiji juki pachimtaya daumjai, juju juki ii wakejamu tsentsataya dakumku esajam juki yapagtua pegkeg ati taku. Tsentsaka yapagtamuwa duka dapi jintin pachisa taku aikamuwai. Tuja pinignum jutikakuik initkajinik tsentsaka dakumjuka awankajin untsu ipakui yakataya.

<!-- image -->

<!-- image -->

## eme anentsa iwainakmi

## Utugchat nagkaemau

Waji yupichu apachnumia igkuamuwa nunu emegkake initik ii munji takaa wajaku aidaun, tujamtai yamai datsa aidauk nunu dekashbaunum megkaeyinawai initik muun  uwejai najana atsumkas taka wajakbau  aidaun ijunja batsatkamujin.

Augsa augmattsamu aidau ujupaktatui eme anentsa diyamun uwejai achika takatai aidaun ashi ii ijunja batsamtainum, antsag wainkattaji Wajapi aidau pujuti.

## Unuimagtin apugbau

Augsami chiju jiyanittai agagbau dutikaku eme anentsami juti awajunti takataiji uwejai najanamu, dutikaku initik jutii munji takasbau  uchi tsakaidau iwaintukmi.

<!-- image -->

<!-- image -->

## Tikich agagmau ausami

<!-- image -->

Juju takat nagkamattaku ipajame takat bakibakichik uyumaka takastajum, eke nagkamtsuk dekatkauk augmatbau agagbau awanu shiig emetmamsa ekemsa ausam anentai jukita ajum anentai apugsatnujum.

<!-- image -->

## Eke augtsuk

1.     Dakumkamu shiig disam inibau awanu aikta
- a)  ¿Wajina dutikawa nuwauch dakumkamunum pujadusha?
- b)  ¿Wajina pachisag augmattsati agagbau ausattag nuwish?
- c) ¿Waji anentainmak agagbaukita juju chijush?
- d) ¿Waji chiju nimtinuk augsatjiki?

<!-- image -->

## Augku pujusa

- Dekatkauk  bitat augsata aikasmek ataktu patakam augsata chicham jiikim tujash kajimatkipa uweg ubushtsuk chichatai.
- Wakenchijin tsentsakta chicham pantu antamu aidau.
- Mamikjata chicham dekashbaujum dutikam egatkata wajina taku tawa nunu dutikam dekajuata.
- Akankamkesh agamainaitme ame tu kajimatkig tame nunu anentaimsam.

<!-- image -->

## ¿Wajimpaita chicham wajumak agataish?

Chicham wajumak agaja iwainataiya duka chicham etegja juki agaja iwainamuwa nuna tawai, juju jutikamuwa duka yaijatui augmatbau ujumak chichamai wamak antumainun.

## Unesco awajún uwejai takamun diis eme anentus chichagkae

Fuentes: Gestión / Andina

martes, 21 de diciembre de 2021

Ikam tepaja duka ajawai kuashat wakejusa diimain aikasaik aents tikichnumia ijak  mininak wainmainush. Tuja shiig anenjamas ina ikamji chichamuwa duka aents tikichnumia ijagtamas wainak waketa nuwai chicham

<!-- image -->

pegkejan jigtama duka, jumamtin ashi nugka tepaja nuwiyashkam chicham pegkeg katiawai iina ikamji pachisa chichamu: Organización de las Naciones Unidas para la Educación, la Ciencia y la Cultura (Unesco) tawa nunu chichagkae Awajuni uwegnum takataijin eme anentus atakuamu wait anentsa dita dekamuji.

Juju chicham amainia katigka duka  awajuni uwegnum takataiji eme anentsa diyaku tusa tibauwai, aikasag takaku puyatjusa, eme anentsa kuitamka takamun wainak aatus tusajag adaikajuwai, tikichia duka awajunti ima dukapdau batsatkaji ikam tepaja nuwi, tuja kuashat mijan nagkaemak minamunmash kajimatkishbauwai uwegnum takatai aidauk yamaiya nuwish. Aatus asamtai awajuni uwegnum takataijiya duka pujawai agagmu Patrimonio Cultural Inmaterial de la Humanidad de la Unesco .

Awajuni iwainmamtaijik wainnawai duwejai  najanamunmaya, juka najanamuwai nuwauch aidaunum ii ijunja batsakkamunmaya, aikasaik unuimagbau ii munji jintinjamamunmaya  iwainamu. Juna najanin aidauk anentaimas diyawai ikam wegaja nuna anentaimas: nujai apatuk diisa pinig najanamu ataish dakumui agag pegkegchin, juju dekachutik kakajus esemaitsui tujash nii dekauk pegkejan takasag iwainin ainawai.

Dekaskenum takat uwegnum achika najanamu amuekaegashit takuik dekatkauk, tu atsumtayatia najanatagsa nunu junawai ashi. Nuwi emannawai wajuku nimtina najanattaji nunu mamikjatagsa. Nunu umika inagkennawai inagbaunum, inagka ashi umika wajuku nimtina iwagjattaji nunu anentaimsa uminnawai. Inagnaku wajuku jinke nunu wainnawai.

## Yamajam chicham dekamu

Wakemain:

Dekajua eme anentsamu:

Atakuamu:

Apatka yaja diyamu:

Duwik muun:

Mamiksa betekmamtiksa:

<!-- image -->

Duwejai najankug atsumawai  bakichik numi chugman patasa takastinun aikasag kaya apapeakun, aentsu intashi  juuka najanamun, juju adaekag nujai takasajui muun initik batsamsau aidaush. Juju pachisa adaikag duka ima senchi takannawai tikish atsumamunum, tujamtai juna takau aidauk ima senchi atsumin ainawai jistamat abaunum aniashkush kaja atiamunum.

## Awajunnum wakejusa diyamu

Awajun aidauwai  ima dukap  kuashat  yujakua duka ikam Peru nugkenik. Aatus tabau awai, tuja amainai ashi  dekapajam 80 mil aents batsatkau, juju nugkanum aidaunum Amazonas, Loreto, Cajamarca, San Martín aatus tujamtai  awai 320 ijunja batsatkamu aidau. Ditak pachitkau ainawai pataya jumamtinnum  jíbaros aidaunum.

Pachisa augmatbau uwegnum achika takataiya duka wainkamuwai yacha aidau tikich nugkanmaya katiajag eme anentus awajun aidau antugdaiyak takainau, antsag ikam kuitamtanash akasmatus chichamjau, tuja tikichia nunak aishmag nuwajai betek takatan atuetuk uyumakag takainun wainkag adaekajui eme anentus atakuamu wait anentsa dita dekataiji ati tusag.

<!-- image -->

## Ausa nagkankamunum

Papii agataigmin umikta takat awanu:

<!-- image -->

- Agaja apugsata dekaskea nuna chichakuik untsu waitai tusa takumek agagbau aina nuwi: 1
- a) Awajuni takataiji ejetagsanuk uweja amuan pachikan emattajai.
- b) Awajun aina nuwai ima dukapnau yujakuwa duka ikam peru nugkenik .
- c) Pinig awajunnu najankuik atsumja takatayai numi basegbau, kaya apapeaku, antsag intash ijumja najanamu.
- d) Pinig aidau pegkeg ati takuk, awajunik dakuminawai pinigka awanken ikamnum wainbau aidau pachis.
- e) Kuweja jaipjatnuk najanamui bachigki ujeyai.
- Papii agataigmin inibau awanu aikta: 2
- a) ¿Wagka uwejai pinig najantaiya dusha utugchatai  tusa tutaimpaita? Etsegkata.
- b) ¿Awajun aidaunmash waji iman pegkeg amainaita chichagku tibau;  eme anentsa  atakuamu wait anentsa  dita dekataiji diyamunum?
- c) Agagbau augsa dekag nuwi tawai, Awajuni takataiji najanamuwa duka ajawai shiig muun eme anentsa diyamu jistanum ¿Wagka ibau amainai tame?
- Augsamujum   adeaja jukimu, najanata anentai pegkeg chichamu augsamunmaya antukbau jukimu. 3
- ¿Tuwaita amina anentaimesh chiju inagnamu agagbau augsag nuwi? Mamiksa etsegkata antamujum amina anentaimin jikim. 4

<!-- image -->

<!-- image -->

<!-- image -->

<!-- image -->

## Eke augtsuk

1. ¿Wajina dutikau tumainaitme aents dakumkamunum wantina dusha?
2. ¿Jumamtin takamuwa dusha amina ijunja batsatkamugminish takataikaik? ¿Tu amainaita?
3. ¿Juju takamuwa dusha betekkaik agagbau augsattag nujaish?
4. ¿Waji anentainma jusha agagbau amainaita?

<!-- image -->

## Augku pujusa

- Chicham jiikim augsata, shiig adaikam chicham dewatsuk.
- Chicham ikatai aidau wainkam tenteata agagbau awanui.
- Chicham agagbaunmaya etegka jukimu wakentin tsentsakta.
- Etegkata chicham yamajam wainchatai aikasmek dekashbau dutikakum egatkata wajina taku tawanu.
- Agagbaunmaya antukbau akankam agaja jumainaitme.

## Agagmau augmau N° 2

## Wajapi aents aidau pujuti dekami

<!-- image -->

## Chicham yapajidau achimtiktai

Jimag anentai ajamu ayaitak yapajia anentain apujui. Chicham yapajidau achimtiktaik chicham Españolnumak: betekchauwai, yapajiamu, yamai pegkeg juju chicham aina nunuwai.

## Wajapi aents aidau chichame dekami

Wajapi taji duka pachitkau ainawai tupiguaraní aidaunum juka batsatuinawai ikam untsugnum pachitkamunum. Tuja yamaiya nuwi dekamak awai  580 aents pachitkau aidau bakichik ijunja batsatkamunum juju pachisa dekamuwa nuwi awai 40 ijunja batsatkamu untsu junak estado Amapá, Brasila menajin awanu kuitamui. Tikich dekamuwa duka Wajapi aina duka wainkamuwai iyashnum agamajag yujamunum. Dukap mijan minamunum

<!-- image -->

wainnawai dita chichame dekamaina duka ayatak agamagbau wantina duke dekannawai wajina takug tawaki nunu, tuja ima junikagke  agamaja iwainmamak etseja nunak, dita anentaiya duka junik agamag chichawai jintindayak pujut wajuk pujumainkita nuna pashisa.

Juju iyashnum tsentsamataik juki najanamui kuwisa tawa nuwiya, juka ajak kapantun jakiawai tuja ikamnum ayawai. Kuwisa iwainmamtaijiya nuwai ima utugchatai Wajapi takataijai diyamak, waji tikich dekamunmak juju shiig dekau atag takuik eke mijan 40 jegatsuk ashi unuimaju amainaitji. Agamu wegantuwa duka anentaimtuja dutikinawai, puagtanun, pagkinun, namaknun. Untsu Kusiwas aidau dakumamtaijik  ima senchi wakanum dekamtai aidaun eme anetus dakumamkau ainawai iyashin aniashkush wajuk aentsush najaneuwaita nuna pachisa. Juju agamagbau dekanna duka initik aents batsamsamunum nagkamsa dutikamuwai, aikasag agamamuwa nuwig ajawai wajina takug tawaki duka. Wainka ii wakejaku agamaja wekaemuwa duchauwai kusiwa putnumak, ditak shiig dekainawai wajapi tawa nunak aan nagkaemaki dekamun tawai, diyamak wainka agamamuwa duchau. Tikichia duka juju dekamunum wainnawai aents ikam batsamin aidau wajuk dita dekamun iwainmaminawa, aikasag tuke tsawan mina nuwishkam pujut yapajina minamun wainak yapajiawai ditanun anentaimas wainak.

## Yamajam chicham dekamu

Pujutan chichamujai pachis augmatu: Kuitamkamu: Initik: Duwik pujut iwainamu: Iwainmamu: Kugkumtikagmu: Awaksak augmatbau: Agagbau iwainmamu: Americanmaya aents tikich chichamtin:

<!-- image -->

## Ausa nagkankamunum

Agagbau augsa inagnaku asa, kumpagmejai atuekam, umikta takat awanu amina papii agataigmin:

<!-- image -->

Aimkata amina papii agataigmin:

- a) ¿Waji dakumkamuna iwainmaminawa Wajapi aidaush dita anentaimun emtikag diyakush nugkan?
- b) ¿Ame anentaimsamash bija tawa dusha betekkaik suwajaish? Etsegkata ame anentaimu.
- c) ¿Wagka datsa aidau puyatjus unuimashbaunmash megkaemainai tunawa Wajapi?
- d) ¿Ame anentaimsamash juju agagbauwa dusha betek nunu anentainum agagbau tamek? ¿Wagka?

Dekannawai wajapis aidauk batsatuinawai dita nugken shiig kuitamkam, antsag kuitaminawai dita initik nagkamas puju ajakbaujin imagtikas pujuinaitak ishaminawai dita pujuti aidaun emegkakaig tusajag. Untsu juju pachisa augmatag nunu imagtikas nagkaemakuk ashi yapagmainai dita pujamu aidaunum, anentaimtajin ashi. Puyatjumain wainna duka datsa aidaunmai yamai pujutnumak kuashat datsa aidau ima senchi datsamamunum kajimatuinawai, jumamtuk tsawan minamunum kuashat megkaegak minawai wajapi aidau dekainachu kusiwan.

- Mapa semántico najanata ausamugmin anentai akanka agaja jukimunu. 2
- Datsa aidau puyatjus takashbaunum megkaemainai Wajapi, ¿jumamtin achaintash uwejai najantai aidaush awajunnumash?  ¿Wagka? 3

Najanata chiju antukbau augmattsam jimag anentai apugsa dutikakum ame wajuk anentaime nunu agagta.

- Chiju agagbauwanu shiig anentaimsa diista, dutikam jimag akankata mamikiam tu pegkeg, pegkegchaujish jumain, jumainchaujish awa nunu anentaimsa. Awajunnumak uwejai pinig najantai tujamtai  Wajapi aidaunuk agamaja iwainmamtai. 4
- Yamaik anentaimsa nimasta chichaman atsejin wajukuita numamtin ata. Tuja takatjumek chicham shiig augmattsam etsegkattam nunuwai, ¿wajuk kuitamainaita uwejai najanamu initik muun taka ajakbauwa dusha. Takasta cuadro najanamu agkantu agagtin awanu amina anentaigmin jikim. 5

| Uwegnum pinig najantai awajundau   | Uwegnum pinig najantai awajundau   |
|------------------------------------|------------------------------------|
| Pegkegji                           | Pegkegchauji                       |

| Wajapi dakumamka iwainmamtaiji   | Wajapi dakumamka iwainmamtaiji   |
|----------------------------------|----------------------------------|
| Pegkegji                         | Pegkegchauji                     |

Inibau

¿Tuwaita unuimagtin apugbau?

¿Tuwaita pachisa augmatbaush?

¿Tuwaita mamiksa augmattsatnush aniashkush  dekaskea nuna ejetasanush?

¿Tuwaita mamiksan dekaskeapi tumainjush aniashkunush waitjawai tusa tumainjush?

¿Wajuku chicham aidauna agaknush pachiktatja agaknush?

¿Wajuku nimtinna apugsattaja agamunmash?

¿Tuwi iwainaktatja?

Adeagta agagtatam duka ajittawai: Adaikamu, nagkamak jintiagtinun, takat iwainamu aikasaik inagnamu.

Iwainakta wainkatnume  red social aniashkumesh amina batsatkamugmin wajuk chicham etsejin ainagme nuwi.

<!-- image -->

## Namak entsanum batsamin

Anentaimsa jitusa diista dakumkamu dutikam augmattsata:

- ¿Wajina dutikainawa aishmag aidaush entsanmash?
- ¿Wagka imagtikas puyatjukash diyawa namaknash?
- ¿Ame ijunja batsatkamugminish namaknash mainuk agma? ¿Ya emjukash chichagkash takauwe?
- ¿Dekachukum namak maaku wegakui anen dakumjutaish? ¿Wajinma dutiktayaita?

## Dekamkayum jusha

Awajunti entsa nija namak juuka yuta duka ajawai kuashat dekamu, initik muun batsamsa jintinkagtuamu imatiksaik yamai uchiti aidautish dakannawai, tujamtai namak nija matasaik entsa kunajukbaunum, aniashkuish kucha abaunum diisa namak kuashat ayakuik  ayatak epentaya tagkanai jegaa, aniashkuish shigki uki. Untsu entsa kayagkamunum nijainakug washim najanamun apugtuinawai namak shimakai tusag. Washim tusa taji duka ima senchi aishmag najanamu ainawai, aikasag apujuinawai kaya initjuawag  numi kampugpujun ajintua shiig ichishka yaisai jigkaja nuwi washiman patawai namak jakeak egkemkati tusa. Tikich dekata tabaunmak washim najanamua duka pumpuna numijijai najannawai, aikasak tagkanaishkam najaninawai.

58

<!-- image -->

## aidau ayamjukmi

## Utugchat nagkaemau

Yamai aents aidau shiig entsan kuitamchamu, kuit, ampi aputuinamu asa kuashat namak yujamainush ayatak megkaewai entsa muunnum, kuchanmash atsawai aents ijunag batsatu aidaun waitkak.

Tikich pujut pachisa agagbau anentaimsa wainku dekattaji wajuk Nahua aents wegantush namaknash mawajash yu aidaukita.

## Unuimagtin apugbau

Tikich  agagbau apatka diisa anentai jukimi namak maa yuta aidau pachisa wajuk ijunja batsatkamunmash chichamjumainaita  namak kuitamka yuwatasa.

59

<!-- image -->

## Tikich agagmau ausami

<!-- image -->

Yamai juniikta jimag kumpagmejai dutikam takasta ame anentaim apugsa.

<!-- image -->

## Eke augtsuk

1. Dakumkamu diisam aimkata inibau
- a) ¿Wajina dutikinawa aents entsanum batsatuina?
- b)  ¿Jumamtin wainag dusha ame ijunja batsatkamugminish dutiknuk agma? ¿Wajuk dutikin agme?
- c) ¿Wajuku chicham agagbauwa augsattaji?
- d)  ¿Tu anentai abaunum juju agagbauwa dusha iwainamuita?

<!-- image -->

## Augku pujusa

- Dekatkauk amek bitat augsata agagbau dutikam ashi ijunjam kumpagmejai senchi jiikim ausata tuja kajimatkipa uweg ubuchja chichataiyanu.
- Agagbau augsa ejeyi mamikia wakentin tsentsakta tuwaita chicham apatka diisa ejegamush.
- Chicham yamajam etegka jukimujum egatkata chicham yajupeaja antumainji.
- Apugtusta dakumkamu ame wakejamu etegkam chicham agagbau awanuwi.

<!-- image -->

## La metáfora

Juka chicham tunawai waji wainka chichataiya jumamtinun. Ijumsa tabaunmak tumainai adaikatin tujash wainchayaitku Iwainakmi: Chichaman najamun dekamjai. Metáfora tawa nunak tawai chicham shiig iwagsai chichamuwa nuna, juju chichamuk pegkejan iwajui antu pujumainun. Juju pachisa tabauwa duka pachinnawai Literaturanum chicham tuke tsawantai chichamuwa nuwi. Iwainakmi:

- Nayaimpik ujuch pujuwama imagtika epekam tsawaje. (Nayaimpik tsawaje yujagkim epekam).
- Antuekae entsa chichamu. (Antuewai entsa tsukatuk akaemuji).
- Janch  samekbauwai anugjamuwai ikam. (Ikamak samekbauwai).

## ENTSA (Poema 1)

Amejai wemiaji suwenum ame anentaibau midaujajai, tuwi amina jiim nagkamna abuewa bikiantunum. Atushat jinta ikankamunum ejesmaki wegawai entsa, nuniak kajimatui najaimamunak.

Pujamuk bakichik waimakbauwai, tujash anenkak bakichik dakumkamui; tuja, ya anenkan wasugkamua duka nigki egawai jakatnun, dekachagtatui bakichik tsawantai kugkuasbaun kugkumainchauwaitkun dutikamun, midau anagman, anagmashtinaitkun. Dekamiajai yujagmik najanimayi jii kapaju tumain, Suwettaku  bitatnum   yujagkim titu pujuchua anmamtin, juwaktag tajai amini tuke.

II

Amejai wemiaji suwenum ame anentaibau midaujajai, tuja nantu tsakamunum, wajatchawash tumain, Atushat jinta ikankamunum ejesmaki wegawai entsa, nuniak kajimatui najaimamunak. Anenkak utugchat ataish pegkeja nuna iwainawai wagki nuna nagkaesau asa, imanu nagkaekiu asa, anenkak  utugchatnumak pachinkak pujuchui; wika amini pujutjuminik  bakichik yaya iman atatjai etsenjan tuke kashi tsawaitin asa. Amina dushitjumin aneasan anettajai amesh mina anentam nuna adeajan, amejai pujusa inagkeakmuwa nuna aneakun kajimatkitjai tuki ajutuaki nuna, Numi  bakishkitak kanawe ijunag, betek yagkujuk jaawai.

<!-- image -->

## Yamajam chicham dekamu

Anagmamu: Menag pujuchu: Jiyatai: Tumainchau seeki: Wake besemtin: Iik wajaki chichat: Wainmamainchau emat: Tikich nimtin waitai: Jii aga ikapaja tupumitkamu.

III

Yajauwaja kashi wekaemu aminu midaujai kaja atija dekas iwainamu dutikakun mina uweg  wajuk dekapeaja amina uwegmin kugkuak;

uchi kuwijush achika dekaptiama jumamtuk, nagkanui kaja atiamuwa duka amina wenemin. Tsetseknum kujautiama jumamtuk wainjai wajuk tsakawa suwea dusha,

juju seki tumainchau tepea nuwi, wakebesemjan antajai entsa chichamun, wainkampap chichamain ayaitak bitat juwawa.

Nuwi pujusa shiig anentus diyawai antsag wake besejus, wajuk yumi agkan idaitamtsuk tuke mini awa, nuwauchi ame wijai pujame duwik weuwaitkum, wegajai tayaitkum juwame, chichijam wega nunikam.

## Entsa pachisa anentaimsa jiyamu

Ima entsa duke ame uwamun waipauk, uwamu dekaskenum midaunak, Entsak aishmag anentai emetjashbau, tuja anenka duka tupawai yumi entsanmaya jumamtuk.

Ima entsa duke waipakme aga wajasa tujamtai augmatjamsama duka nina yumiji tsukatak tawai. Iyashjumek puju ayi majamjatu, kashi yujagkim epekbau wainmaitsama jumamtin.

Puyatjasai yumi megkaegak, anentak abuegama anmamtin akuish, wagki wegakush tuke minaig juwaktatui. Ima entsa duke dekawai midauwaitam nunak, mina wakanjua nunu  ashi aminu ati taku.

Entsa duka bakichik jinta wainka wetaiya nuninai kajamu aishmagdau. Ima entsake antugtamkauk mina daag adaemin. Duka chijuaju amina janchjumin iwagjauk.

Jehe. Entsak aishmag anentain emetjachuama nuninai jii kapag bukuitama jumamtin ayaitak tsetseknum abuewai. Tuja entsa duke dekawai ame ukbaugminash. Ima entsak.

Autor: José Ángel Buesa

<!-- image -->

## Ausa nagkankamunum

Shiig  ijunja kumpagmejai anentaimja takasta ame papii agagtaigmin:

- Aikta inibau awanu: 1
- a) ¿Wajuku nimtin agagbau augsaume?
- b) ¿Tu ainawa niime aidaush?
- c) ¿Wajuk dekapjaume anentainum jiki agagbau augsaum nuwish?
- d) ¿Agaja dusha wagka junash anentain apugsash agaju tame?
- e) ¿Tu chicham akanka agagbauwa shiig awatamkae?, ¿wagka?
- f) Akanka agagbaunum, chicham wakentin tsentsakbau awanu diisam ame wajuk antame nunu agagta.

<!-- image -->

Amejai wemiaji suwenum ame anentaibau midaujajai, tuwi amina jiim nagkamna abuewa bikiantunum, Entsa bakebesemjan chichawama numamtinaitkum ayatak antajai takamtak juwamu n.

- g) ¿Wajina taku tawa juna agaju akanak agag tawa nunash?

Entsak aishmag anentai emetjashbau, tuja anenka duka tupawai yumi entsanmaya jumamtuk.

<!-- image -->

<!-- image -->

<!-- image -->

## Eke augtsuk

1.  ¿Waji wainme dakumkamuwa nuwish?
2.  ¿Tuwi namaknash maidau amainaita?
3.  ¿Ame ijunja batsatkamugminish tuwi namaknash nainush agme?
4.  ¿Ame anentaimsamash wajukuk ainta namak nayantsanmaya  yuwam kugkuntish?
5.  ¿Wajina pachisag augmattsati agagbau augsattag dusha?

<!-- image -->

## Augku pujusa

Kumpammijai  senchi jikam ausata.

- Tenteata chicham  igkuamu daa aidau, dutika yakagta tikichjai daa bakishkinu, daa kuashtanujai.
- Yamajam chicham ainiashkumesh ame antashbaujum mamikjata, dutikam egakta wajina taku tawa nunu.
- Wakegakmek agagta papii agatai yantamchijin chicham ame antumain etegjam.

## Tikich aentsu pujuti pachisa ausami: Nahuatl aidau dekamu

<!-- image -->

## Daa ijumdaiju

Junak tawai bakichik daagtinaitak kuashat ajawai yajupea antumain. Juna taku tawai chicham bakishkitak ajumain kuashat tikishnum antumain....Chicham 'namak aidau' tawa nunak tikich chichamnumak 'cardumen' tuinawai: daa ijumja adaimu.

## Poema 1

Pigkui Kuri najanamuwa duke, Wi ejesmamunak juwawai,

Nujai nantsemainak nawen shiig anentus ubuchiawai, Yumi samekbauwai yakagbauwa imanun, Manchi samekbauwama numamtuk.

Mixikok nunu ejesmamu antuewai, aweta, kumpauchiju tusa. Juwik, yagkug yagkujutsama juninai Nugka  ajamash;

Yuwi yagkuji wajukuame jumamtuk, Yamaikik shiig yagkujutai, Junin aigkesh bukunme, bukunme, Ikamnumia dapauchi. Aatus tajai wamak, Kaya katsugma niimchiji ¿Tuwi wetatji kashin pujusa tsawagkush? ¿Dekasmek ajak aidaunum wayatnuk? ¿Atsa kumpauchiju duchauwai?

## Yamajam chicham dekamu

Yagkug ijumdaiju: Entsanmaya kaya: Ajak yama jinbau: Dupa entsanmaya: Kuntin shiig pipich entsanum puju: Tutupin esegat: Apajui chichamen etsejin:

Ayatak aneakjai yehuaya, Wika yumi yumiskanum pujuwaitag nunin asa, Jinkijai dupa yuminmaya jumamtin amini, Aatus jeganjai Colihuacan, namak Mexiconmaya najanean ¿Dekaske tamek kumpauchiju?

Juwikta yiahue, Betek jinkime, Iik namakaitji, Ijuntsa ashi nantsemami, Apajui yumin awematsaig, Iya igkugka jinkimi, muun apajui chichame itauwa yancario.

## Huehuetl:

Juka najanamui pigkuiya jumamtin shiig dakuejaku umputai. Maya aidauk juna ima eme anentus dii ajakuwai.

<!-- image -->

## Ausa nagkankamunum

Ashi agagbau augsa amuku asa, kumpagmejai ijunjam augsa umikta amina papii agataigmin:

- Aikta inibau awanu. 1
- a) ¿Waji tusa daajish apugmainaitme adaikamujish?
- b) ¿Agaja dusha yayai anentaimsa agajush amainaita?
- c) ¿Tuwaita puyatjamu nakam piipich kaya entsanmaya imanush?
- d) ¿Kumpajinash wajina segawa namaka uchuchijish?
- e) ¿Tu anentainum segawa junash?
- Agagta kuntinu daaji pachiamu aikasmek ajak aidau daaji pachiamu anentainmaya jiiki agagbaunum. 2
- Anentaimja wainkata akanka agagbau aina nuwi dutikam mamikiata tuwi wainme betekchau, betekmamtinjai juju jimag akankamunum. 3

<!-- image -->

<!-- image -->

Ashi aents aidau ejesmagtinme, Juti namakush aidautik, Betek umikji jutii huehuetl. Nantsemata, apag Pitju, Apajui chichamen dekau waipakti apag pitju nantsemata shiig aneasa.

- Yamai, shiig emetmamsa umikta  wajuk takastatme  anentaimsa agagtinush, dekatkauk juju agkantu awanu betekmamsa aimkata chichamai. 4

## Inibau

¿Waji pachisa agagtatji?

- ¿Wajina pachisan agagtatja?
- ¿Wajintu agatjattaja adaikamunash anentaimsa agatainunash?

¿Yadau aidauna agagtatja anentaimja agatainash?

¿Tu aidauna atsumjattaja anentaimja agatain agagtasanush?

- Dekatkau agagtatkumek papii ajutnum agagta ame anentaija
- agagtinjum. 5

Aneakua ata agakmesh kajimatkipa kuntin aidau entsanmaya ayamjuktin pachisa.

## Juju ainja ematin.

1.  Bakichik anentainum ekemsa agagta tu anentaimtujam agagtatme nunu: kajeamu, ishamamu, puyatamu pachisa agagtin. Idaimamsata anentai kuashat miniti bukmin, dekapsata, idaisata ashi amini ati anentai aikasmek adeagta tu inagkeakiuwaitme  tsawan minimunmash, wajuk dekapmamsauwaitme.
2.  Achikta papi agataijai dutika agagta wajuk ujapakaje  nunu adeaja emata.
3.  Agamainchau utujibau ajutjamkuik adeaja adaikata ame pegkeg inagkeakbaukesh akuik, idaisata anentai nigki miniti, dutika agagta tu buukmin minawa anentai.
4.  Yamai agaju asa, augsata chicham jiikim dutikakum wainkattame tu pegkeg pegkegchaujaish ejetatme nunu, ame dakitakmek yapagmainaitme. Esemaitme nuniashkumesh tuwi esemainaita nunu diisam atak agamainaitme patasmek.
5. Amek anenmamsa betek ashimkau dekapeakmek, augsata amina pataime emtijin, dutikam iwainakta chicham nagkimtai aidaunum. 6

<!-- image -->

<!-- image -->

## Juti ikamjish wajuk

Anentaimsa jitusa diista dakumkamu dutikam augmattsata:

- ¿Waji wainme dakumkamunmash?
- ¿Wajuk dekapmame juju aents wainkumesh?
- ¿Wagka junash jutikainawa? ¿Ikaman kuitamnujaish chichasajeash juna jutikagtatkush?
- ¿Ame ijunja batsatkamugminish numi ajakagtatkush anenjanash dakumjin achagmaka?

## Dekamkayum jusha

Awajun pujutnum dekamunmak, jega jegamkuk, dekatkauk nantu yama jiinai numi junawai aikashmak numin mamuk yumain asamtai.  Jega jegamkatna nunu ashi umiawai, numi tsupig, jaipig, ashi umika ukuawai tikich tsawantin takastinun. Tujamtai tikichia nunak jintanash shiig iwajug ukuawai numi, duka jukitnun. Takatan ujuikatagsak ipamawai mingan bakichik tsawantaig dukan 22 aniashkush 30 tumain ijumag yanaki  jukitin asa.

Aents jeenatna dushakam kaapin ashiawai jega jegamku numi jigkatnun. Duka ikaunmauwa duke yaimui duka dapiamunash, dutika ukuawai shiig ninug etsanum jujugti tusa, tuja aents jeenatna nunu uyumawai kuitamak aikasag uweja amua tsawan wegak ukuawai, Duka shiig jujujak yapajinui washuun, imagnikmatai ukuawai.

68

<!-- image -->

## awagkittaji nunu iwainakmi

## Utugchat nagkaemau

Numi kuitamtsuk amuamu aina nunu utugchatan itagtamui yupichu numi pegkeg jega jegamku takajakbau aidau igkumainchaun, aikasag itagtamui tajimat achatan yupichu numi ikamnumia jumainchaun.

Wainkami agagbau nunu pachisa augkui, juju augsa anentaimsa dekattaji aikasag yaimpaktatui wajuk chichamjukai awagkittaji iina ikamji initik ajakua numamtinush.

## Unuimagtin apugbau

Augsami chiju etsejin numi tsupija amuamu pachisa dutikakui jintintuami wajuk buchitka takastatji ikam iwagkitin chichamjamu.

69

<!-- image -->

<!-- image -->

## Agagmau augmau N° 1

Yamajam chicham dekamu Perú ikamjin numi uuka tsupija amuamu

<!-- image -->

Yamai juniikta jimag kumpagmejai dutikam takasta ame anentaim apugsa.

<!-- image -->

## Eke augtsuk

1. Dakumkamu diisam inibau aimkata.
- a) ¿Wajina dutikainawai aishmag aidaush?
- b)  ¿Tuwaita anentaish numi tsupiamuwa nuwish? ¿Atamek nunu anentaish?
- c) ¿Wajina pachisa chichau agagbau augsattaji?
- d)  ¿Wagka jusha agagbauwaita chijush?

<!-- image -->

## Augku pujusa

- Dekatkauk amek bitat augsata agagbau dutikam ashi ijunjam kumpagmejai senchi jiikim ausata tuja kajimatkipa uweg ubuchja chichataiyanu.
- Agagbau augsa ejeyi mamikia wakentin tsentsakta tuwaita chicham apatka diisa ejegamush.
- Chicham yamajam etegka jukimujum egatkata chicham yajupeaja antumainji.
- Apugtusta dakumkamu ame wakejamu etegkam chicham agagbau awanuwi.

## Dekapag augmattsatin

Juka uyumawai yajupeag iwajatnun daa aidaun, dutikak etsejui wajupa ajawa nuna pachis.

Iwainamu:

- Tsen aents aidau.
- Kunumak yumi yajamu.
- Kampatum nantu.

## Yamajam chicham dekamu Perú ikamjin numi uuka tsupija amuamu

## 23 Dic, 2022 | Por: Proyecto Prevenir

- Chicham jintiaja najanamu Ministerio de Justicia y Derechos Humanos y el Proyecto porvenir USAID, jikiaje Kampatuma imagnia 'Ikam tsayamu' tusa dajin; juka tawai  numi uuka tsupiamun nuwintu numi iwainatsuk tsupika juwamu,  amuamuwa nuna, yupichu epegmainchau.
- Peru pujawai  tun dekas países aidau ima senchi ikam numigkamu ajuinawai tusa adaikamunum, tujamtai Latinoamericanum pujawai bakichik uweja amua. Untsu Ministerio de Ambiente (MINAM), tawai mijan 2018 asauwai ikam tepajuk 68 422 585 hectáreas tuja  mijan nagkaemak minamunum ayatak ujumak waketui.  Ikam tepajanu ashi achiawai nugkan 60% jutii nugkega nuna    dutikak kuitamui ikamia kuntin, ajak wegantu ayanuna. Tikichnumak tumain ii mayai pegkeg juki pujustinun yaimpaktin.
- Ikam tepaju megkaegak mina duka dekaji, numi aidau tsupija amuka minamunum ima senchi nuniawai. Jujuwai  puyatjuka chichamjumain ikam abuegak megkaekai tusa, aatus tabau asamtai, el Ministerio de Justicia y Derechos Humanos (MINJUSDH), nina atuetajijai Dirección General de Asuntos Criminológicos (DGAC), aikasag Agencia de los Estados Unidos para el Desarrollo Internacional (USAID), tawa nujai takatan atuetukag najanawaje  takat ikam ayamjuktinun pachisa: 'Ikam Perunum  numi uka tsupiamu'.
- Juna pachisag autuidau tuinawai awai ipakusumat ainja wainmain, akanka iwainamu.
- Magkagtamu wegantu: Juka pachis augmatui wajukuita numi inimtsuk tsupiamuwa nuna pachisa, tuwaita utugchatji, tuna penchaunash itagtamattawa, wajuk amuewa numi wainka uka tsupiamuwa dusha, mamikia ejebau numi tuwiya juwamu ainawa.
- Nugka Agkantunmaya: Juka iwainawai numi tsupiaku nugka emeseamun, mamiksa tabaunmak ikam emeseamu, yumi, nugka wegantu aidau.
- Ayamkagtut pachisa: Juka untsu wajuk Estado ayamjawa chichamjuk, aikasag chicham intimjamak suwimkanash amamainaita nuna pachisa chichaman ujajatui shiig dekau ami tusa.

<!-- image -->

<!-- image -->

- Ashinu pachisa anentai jintiagmu: Wajuku ati tusa tawa nuna pachis chichamjawai juju utugchat nagkaema nuna. Augmatui nuniak pachiawai wajuk anentai ashi apaeka antugdaika chichamjumainaita un anentaik juki takasbau amainaita nuna chichamjawai.

Peru nugken :  Loreto, Madre de Dios, Ucayali nuwi ima senchi numi uuka takamu awai, dutikaku ima senchi amuamu ikam wegantu, atsawai numi pegkeg aidau initik asau aina duka.

## Utugchat igkuamu numi uka tsupiamu pachisa

Yacha juna autin aidau juna mamikiawag tuinawai, dekatkau puyatjumaina duka numi wainak ajantutsuk tsupiaku  ikam amuaku, kuichkinum ujuna weta, tajimat wemainchau, ashi nunu pachisa wainbau.

Wainkami tu ainawa utugchat aina dusha.

Nugka agkantunmaya utugchat igkuamu.

- Numi ajaja amuamuwa duka ikam emegkamuwa numamtinai, jinta jintamku tsupija amuamu asa aniashkuish jega jegamku numi tsupija takamu asa.
- Ikam  amuegak mina duka, tunawai ikam numigkashbau nuwik  atsawai wakesa takamainush, tumain uwejush wajasa patatu. Taji antsag ikam ikam numi amutkamua duka atsujui wakejumainuk.
- Nugkanum utugchat igkuamuwa duka: nugka tsantsuejak itawai bukumetan, ajak aidaush bukumea jawai nugka ajakan tsapamitkamainchau asa. Tikichia duka untsu aja apeamu emeseawai nayaim agkantuwa nuna, juju itawai tsawan yapajina nuna, amainai senchi seeki, aniashkush senchi yumi. Inagnamunum dekami, ikam megkaekuk itattawai yuminum waitmainun.

## Utugchat kuishkinum

Autusa emam tawai aatus, 'Numi inimtsuk tsupiamu, aikasaik ikam numigkamu ajami amuamu aina duka itagtamattawai chicham atuetukai umikbau intimjamu, nunu chicham umikchautik akikmaktatji kuichik, numi tsupija amuku asa (Pautrat, 2006)'.

<!-- image -->

## Ausa nagkankamunum

Shiig  ijunja kumpagmejai anentaimja takasta ame papii agagtaigmin:

- Aikta inibau awanu: 1
- a) ¿Chiju agagbaunmash tu pachisa augmattsamuita? ¿Tu amainaita imanchaun pachis augmatbau chiju agagbaunum?
- b)  ¿Tuwaita mamiksa wainbauwa dusha juju agabau ausag nuwish?
- c) ¿Tuwaita ukugchatan ita dusha ame ijunja batsatkamugminish? Etsegkata
- d) ¿Ya junash autusash mamikjae?
- Najanata tsentsakam amina papii agataigmi dutikakum etsegkata wagka mamikiame. ¿Uweja amua mijan atata nuwi diyamash numi abuegak mina dusha wajuk waitkastatua amina ijunja batsatkamugminish? 2
- Najanata papii agataigmin chicham patatkatin agakum, augsa ashimkaum nuwi antukbaujum. 3

<!-- image -->

| Utugchat                | Pachisa augmatbau   |
|-------------------------|---------------------|
| Nayaim agkajunmaya      |                     |
| Kuishkinum              |                     |
| Aents aidaujai chichamu |                     |

## Augmattsa chicham patatbau

Juka takasbau, ashi ijumja agagbauwai, aents aujus antuk agawai, tikichia duka  agagbaunmaya anentai juwamu wajina pachisa chichawa,  nuna, eme anentsu diyau, tuwiyan chichaman jukine nuna.

## Iwainamu:

Agaja nuna anentaish tuwaita.

Waji chichamna iwayae agaja dusha.

Puyatjusa dekamain putut aina nuna pachisa chichau.

Puyatjusa dekamain chicham yamagman itawai.

<!-- image -->

## Agagmau augmau N° 2

## Tikich aentsu pujuti pachisa ausami: Emberá aidau dekamu

<!-- image -->

<!-- image -->

## Eke augtsuk

1. ¿Wagka dakumkamunmash nuwa aidaush kajekajash jininawa?
2. ¿Tuwig nagkaemawaki jusha?
3. ¿Ya atumainaita juna ijunja batsatkamunash? ¿Wagka?
4. ¿Wajina pachisag etsegkati augsattag dusha?

Adeagta takastatam duka ame kumpagmejai wajuk takastajai tame nunu apugsattame.

<!-- image -->

## Augku pujusa

- Shiig adaikam augsata chicham agagbau wainam nunu. Dutikam kumpagmejai ausata nutaimak ijunjam.
- Tenteata chicham  igkuamu daa aidau, dutika yakagta tikichjai daa bakishkinu, daa kuashtanujai.
- Wakegakmek agagta papii agatai yantamchijin chicham ame antumain etegjam.

## Panamá: Nuwa Emberá aents aidau numi amuamun pachisag akasmatak maanitbau

20 de febrero | 2020

Producción de Radio Temblor. Medio Alternativo del Colectivo Voces Ecológicas

Kuashat augmattsa minimua nuwik dekaamui ayatak aishmag ima senchi manikag minimu, tujash juwi dekattag duka nuwa tikich chichaman chichau aidau pachisa augsa dekattaji nuwa daajik jujuwai Comarca Emberá tikichia duka Wounaan Cemaco nuwa wajiu aidau kuashat mijan miniaje chichamjukag ikam kuitamkamunum waintuawag numin  amuidaun pachis ayamjuinak, dita batsatkamunum panameña tawa nuwi. Wekaetusaje chicham epegtainum pegkegnum tutit wajatsuk antsag chichaman antugtuktinme tusajag wekaesag untsumkag numi wainak abuekai tusajag chichamjunak.

Ashi ijunja batsatkamu aidaunui nugka ikam tepaja duka wagki dita egamak nuwi yuwinak kuitamuidau asa, aikasag wajuk ajak aina dusha kuitamnaktatua nukashkam ashi imagtikas umika takawai. Aatus takantsa minamu aig sujamu yapagsa dutiktaiyanu shiig betek akanak kuishkin takatsui, ima senchi numi sumanu kuishkijinui apatka diyamak nugkenna nujaik.

Juju tsawan nagkaemakma nuwi nuwa Emberá aidau ijunag chichasaje, dutikuinak chichaman apugsaje Ministerio de Ambiente aikasag Ministerio de Gobierno dekas pamuk pujamunum, takamu aina nunu wajanti tusag, antsag tuinawai numi takamua duka takasti tichamuwai, ikam tepaja nuna amuawai tusajag. Nunu chicham ashi epegtsuk ukukbauwai.

Ikam wegantu aidau pachisa chicham antugdaikami tusa usuamuk, wainka antugkashtinaitku tusa umikbauwa, numi takan aidauk yamaiya nuwish takaa pujawai. Tujamtai aikasaik aents pamuk tusa adaimakag yujaina dushakam chicham epegtainum papii iwaintuam yujawai dita wakejamu takaidau wainku, antsag dita ikaman ayamjumain aig pachitsuk yujau wainku.

Clelia Mezúa nuwa emberá aidau apuji doctor Donaldo Sousa, apu ikam panamanmayan ayamjuktin, iwainawai chichaman ayamjuktinun  ikam aents ikamia batsatkamun.

75

<!-- image -->

## Ausa nagkankamunum

Ijunjata kumpagmijai, nunikam, juu takamu umikta nunikam agagta papigmin.

- Ashi agagbau augsa amuku asa, kumpagmejai ijunjam augsa umikta amina papii agataigmin 1

## Aikta inibau awanu

- a) ¿Waji tusa agatmainaitme adaikamujish chiju agakmesh?
- b) ¿Chijunmash tuwaita mamikis anentai pachia dusha? Aikasag ¿Tuwaita anentai imanchau agagbauwa  dusha?
- c) ¿Wajina dutikawaje nuwa aidaush ikam aidaun ayamjakush?
- d)  ¿Tuwi awa  Comarca Emberá tawa dusha? ¿Atushtak awa ame ijunja batsatkamugminish?
5. Chiju agagbaunum wainnawai chicham chichakbau, ¿wajina tawa? 2

…dekaskea nuna takatsui agkantu yakiya aidaun ajantus diyashbaun …

- Aimkata: 3
- a) ¿Ame anentaimsamash nuwa Emberá chichamjumaina dusha dekaske tamek? ¿Wagka?
- b)  Chiju agagbaunum pachiawai, numi ajaktatkug agkantun segamiag takainawai ijunja batsatkamunum ¿Jumamtinush ame ijunja batsatkamugminish nagkaemawak? ¿Wajuk anentaime amesh juju diyakmesh?
- c) ¿Wajuk anentaimsa diyame nuwa aidau emtukag numi ajaja amukchamu ati tusajag chichamjuina dusha? Etsegkata aimkatnujum.
- d)  ¿Amina ijunja batsatkamugminish ya emtawa chichamjut wegantunmash? ¿Ame anentaimsamash datsa, nuwa dusha emtumainuk aina takatnash?

<!-- image -->

- Anentaimsa diista chiju 1, chiju 2 agagbau augsaum nunu dutikam agagta ame anentaimu wajuk tumainaitme chicham patatkum. 4

Wajuku nimtina chijush agagbauwaita dekatag takumek takasbau 1 awa nuwi dekata.

- Anentaimsa takasu asa aikasmek tuwaita atsumamu ikam kuitabau  amina ijunja batsatkamugmin nunu anentaimsam, najanata cartilla wajuk ayamjumainaita ikam tepaja dusha. 5

Pagki akachu augmatmau.

<!-- image -->

- Yamai, shiig anentaimja umikta cartillash waji ajumainaita. 6

## Chicham agaja etsegtai

Chicham agaja etsegtaik chicham wajumke agagbauwai, etsejui chicham jitusa tamuwa nuna. Tu chicham puyatjusa dekatag tabauwaita nuna jikatus etsejui.

Chicham etsegkatin agagbauwa duka shiig pantu wainmain atatui, juna augsatin wamak utujimtsuk antukti tusa. Agakmek pachikta dakumkamu wegantu,  wamak augsa antumainun gaweakas.

<!-- image -->

<!-- image -->

<!-- image -->

## Juti ajakji initik taka ajakbau

Anentaimsa jitusa diista dakumkamu dutikam augmattsata:

- ¿Waajukeu aentsush wainme dakumkamunmash?
- ¿Wajina dutikinawa? ¿wagka jutikau tame?
- ¿Wajina pachisa ejesbau tame muuntash uchi tsuwakush?

## Dekamkayum jusha

Awajun aidauk dekainawai tu ajak aidaujaiya tsuwaman ainawa jata kuashat ajamash, iwainakmi:

Nampishnum tsuwamataik wampu numpe umutayai, papai jigkayi, papai numpe. Tujamtai sugkugnumak kaipi duke bushugtayai (kugkutai) aniashkuish yumijai inagkai umutia, yumugku yumiji setachi numpejai ajeg aatus  pachimja umutayai. Untsu wakenum penchau wegakuik shawi duke kuwig yumugku yumiji, ajeg, ujuchnum, ujuch kuwig, nujai tsuwamataiya. Untsu tsupimakbaunmak tsuwamannawai. Ajeg, matico aatus.

Juju ajak aina duka tsuwamamu imanchau aina nuwiyai, muun ya dekawa nunu iniasai takatayai. Dekau nii achika eke tsuwajattsuk segawai ajutpan senchin iwaintugkati tusa.

78

<!-- image -->

## takaku jamamtuchu pujusmi

## Utugchat nagkaemau

Covid-19 itagtamame jata shiig ishamainun ashi wantinak, tujamtai kuashat jainak aents aidau ajak aidaunum ima senchi tsuwamajajui waamak yupichu tsuwamamain asamtai.

Juju augsa agagbauwanu wainkattaji eme anentsa diyamu iina ikamjin ajak yaijatmain jatanum ayanu, tuja aikasaig shiig inimsa dekamu ajak takamu jutii ijunja batsatkamunmaya aidau.

## Unuimagtin apugbau

Iwainakmi dekamtikaku agagbau augku wajuk initik muun batsamsau aina dusha ajaknash tsuwama ajaku ainawa.

79

<!-- image -->

<!-- image -->

## Tikich agagmau ausami

Ajak tsuwamatai: Nagkaemakiu, yamai tsawan aikasag atak atin pachisa dekamu

<!-- image -->

Yamai juniikta jimag kumpagmejai dutikam takasta ame anentaim apugsa.

<!-- image -->

## Eke augtsuk

1. Dakumkamu diisa inibau aikta.
- a) ¿Wajina muuntash dutikau tame ikamnumash?
- b)  ¿Waji atsumamu ataig jutikawa junash?
- c) ¿Waji ajumainaita agagbau dakumkamujai augsattag nuwish?
- d)  ¿Waji pachisa dekattaji augsattag nuwish?

<!-- image -->

## Augku pujusa

- Dekatkauk amek bitat augsata agagbau dutikam ashi ijunjam kumpagmejai senchi jiikim ausata tuja kajimatkipa uweg ubuchja chichataiyanu.
- Agagbau augsa ejeyi mamikia wakentin tsentsakta tuwaita chicham apatka diisa ejegamush.
- Chicham yamajam etegka jukimujum egatkata chicham yajupeaja antumainji.
- Apugtusta dakumkamu ame wakejamu etegkam chicham agagbau awanuwi.

## Akanja takamu

Juka tunawai niime, wagakbauji diisa: wagakbauji, esanti aina nunu diisa akanmu aina nuna tawai

## Anentai papasa akanja

takamu. Juka tunawai chicham achimtikamu tikich chichamjai tujash anentai pegkeg etegja  ijumja tabau.

## Ajak tsuwamatai: Nagkaemakiu, yamai tsawan aikasag atak atin pachisa dekamu

Ashi nugka tuwi nagkanua nuwi pachisa chichamak ajakai ampimatai aina duka ima senchi países yama tajimat wega nuna yayawai, apatka ampi najanamu aina nujaik. Ajak  initik nagkamsa takasam minamuwa duka yacha ampijatta chichamjin aina nunu (OMS) tawai juka, aents ijunag batsatuina nuna ampimataiji ainawai tusa tibauwai, dita tikich ampimataikiya duka atsawai, nunu diisa ajantusa disagmi tusa chichaman nagkimae ashi dekatnume tusag, tujamtai tikichnashkam tawai jatanmash tsuwamataiyai, jata achigkai tusashkam ajak umutayai, pegkeg jamamtuchu pujustajai tusa. Iina nugke Perunmak initik ampimataiya nunu ima senchi takannawai ampi najana jikbauwa nujai diyam, tikich chichamnumak tumainai, ajak ampimataiya duka senchimtikawai ampi jikbau aina nuna (MC), tibauwai Pais imagnik ampima pujuta nuna puyatjuk chichamjuchua nuna juju pachisa dekamua duka yayawai.

## Initik nagkamsa ajak aidau takasbau pachisa dekamu

Initik aents batsamsajua nuwi nagkamsa ajak aina duka takasa minimuwai aatus wantinkauwai kayanum dakumka ukukbau wainkamu. Egipto batsamsau ainawai initik nagkamas, dita kuashat takasajui tsuwaminak ajakjai tuja aikasag ajakan apu aidau jeen ajawag kuitamkau ainawai. Tujamtai tikich pujut aintsa diyamunum ampimatai pachisa:  China jinkiuwai ampimatai ashi nugkanum diyam tuja ditak ajakan tagkuma kuitamak nuwiyan jukiag; Greciak untsu, muun Hipócrates dagtin anentain apusauwai ampi dekatan; antsag Romanmak el ampijatin Claudio Galenus, tawa nunu adaikamui ampi najannu apaji tusa; aikasag Áfricanmaya minawai untsu kuashat ajak aidau jata ampiji tumain. Ajakjai takua, ajakan kuitamin aina duka Edad Media tawa nuwi nagkamnauwai takamuk, juka mamiksam Europa tawa nuwi nagkaemakiuwai. Untsu americanmak, dekatkau takasajua duka batsamsajui 500 mijan. Aents tikih chichamtin batsatuidau América del norte nunu ima senchi ajakan takasajui aatus tabau awai agagbau Badiano Mexiconmaya, América Central batsamas takasajui tusa tujamtai Sahagún Badianojai azteca wegantunmak nagkama iwainak ukukiajui.

Perú nugkega duka tibauwai ashi nugkanum tsawanji yapajinbau ajaduka betek ajawai tusa, tumainai ajak tikich nugkanmaya ajamash betek tsapamainai tusa, ajak ukua yutai aidau, ajak ampimatai wegantu aidau, eke ina munji Inka batsamchamunum antsag inka batsamsamunum nagkamsa

<!-- image -->

dekamunum yamaiya nuwishkam takannawai. Tuja Edad Media yamaipat ampimatai pachisa dekaa juki agagbau wantinkauwai mijan 1511, tuja amipi pachimja najanamuwa duka untsu wantinkauwai siglo XIX ajak wegantu tikichjai pachimja najanamu ampimatai aidau. Aatus takasa inibauwai yama nagkamsa, ampi pachimja najana iwainaku initik ampima wajakbau yapajiamuwa duka. Siglo XX nuwi nagkamsa chicham adaikamuwai fitoterapia tusa, junak tawai aatus  ampimatai wegantu aidau kanawe antsag ampimatai dekaskenum aidau tusa.

## Yamai wainkami ajak  ampimatai aina nudau

Ashi nugka aina nuwi ejemuwai 17 ajak aidau takamu, nuwiya batsatkawai 8 tumain America Latina duka juju nugkai aidaunum awai: Bolivia, Brasil, Colombia, Costa Rica, Ecuador, México, Perú y Venezuela. Ajak wegantu ikamia nugkamun batsatka duka 10% tumain dekapsamui jatanum tsuwajatmainashit nuna. Tujamtai nuwiya 15 000 ajak tsuwamatai aidau ashi nugkanum amuekattak awai.  Yamaiya nuwi ajak aidaujai tsuwamataiya nunuwai ima senchi takamuwa duka, nuwintushkam yaijatui jata imanchau, jata senchi aina nujai. Ajak najanamu sujutai aina duka países tajimat batsamin aina nuwi ima sujamu awai (Alemania, China, Japón, España, Estados Unidos, Francia, Italia y Reino Unido), tujamtai juka ajakak ima senchi jukimuwai tikich nugkanmaya pachimja najanatasa: China, Alemania, Nepal, Sri Lanka, Bulgaria, Chile y Argentina.

Ampi najana sujukbau wantinui 30 mil millones de dólares mijan 2000, juju ashi ijumja diyamak tsakawai 5 a 15% bakichik mijantin, baki bakichik akankam. Tawai  ajakan chichamjin Perunmaya , 45% ajak sujamuwa duka ikam tepaja nuwiya ima senchi jinui, 39% mujanmaya, tujamtai  16% jinui nugka uwegchaunmaya. Juju ashi ijumja diyamak ima senchi ajak jukimuwai nii batsamtaijin: 107 iman awai ajak nigki tsapau aidau apatka diyam 13 ajak ajakma kuitamka tsakapatai aidaujai. Nuwiya wainmawai ajak maca tawa nunu juju ajaka nuwai dekas ashi tikich nugka aidaunmash sujunna duka, tujamtai países wakejus juju ajakan sumaina duka juu ainawai, Estados Unidos (35.9%) Hong Kong (8.93%) mijan 2017,  Promperú iwainakbau. Aatus tabau awai perunum, tsuwamamuwa duka ima ajak aina nujai ima senchi takamuwai  80%  aents aidau. Tikichia duka wainnake  76% EsSalud ampimau aidau wakeyinawai ajak aidaujai ampimatan, tuja  90 000 tikichnum ampimau aidau, mijantin takainawai MC,  83 ampimatai akanjamu ashi Perunum.

<!-- image -->

## Ausa nagkankamunum

Shiig  ijunja kumpagmejai anentaimja takasta ame papii agagtaigmin.

- Aikta inibau awanu. 1
- a. ¿Wajina taku tawa initik pujutnum ampimatai tawa nunash?
- b. ¿Ya wegantuwa initik ampimatai aidaunash takasajuita?
- c. ¿Peru wajuku nimtin ajawa, ajak tsuwamatai pachisa chichamuwa nuwish? Etsegkata.
- d. ¿Wajuk dekapmamainawa aents ajaknum tsuwamina dusha jutii nugken batsatuina dusha?
- e. ¿Wajuku  nimtina agagbauwaita chiju jimaja dusha?
- Najanata mamikjam etsegkatin, wajupa kuashta ajak tsuwamatainash sujuke tikich nugkanmash. 2
- Najanata papigmin agataigmin inibau wegantu ajak ampimatai pachismesh inimainaitme muun dekau juna pachisa. 3

<!-- image -->

## Inibau agagmu

Juka bakichik inibau aidau agagbauwai, chicham paan antumain etegka, esega agagbau aikasaik inibau shiig chicham paan antumain agagbau, tikich augsajash shiig antuk aimaina nunuwai anentaiya duka. Nunin asamtai shiig betekamsa agataiyai.

<!-- image -->

<!-- image -->

## Tikich aentsu pujuti pachisa ausami: Wajampi aents aidau

<!-- image -->

<!-- image -->

## Eke augtsuk

1. ¿Dakumkamunmash wajina dutikawa muuntash?
2. ¿Tu nugkanmaya amain ainawa aents aina dusha?
3. ¿Wagka nuwash jegajuawami muunnash atutkati tusash? ¿Ame ijunja batsatkamugnish nagkaemawak jumamtinush?
4. ¿Wajuku nimtin augsattaji tame?
5. ¿Wajina pachisag augmattsati augsattag nuwish?

Adeagta takat umiakmek kumpagmejai atuekam tu anentai apugmaitme nunu.

<!-- image -->

## Augku pujusa

- Shiig adaikam augsata chicham agagbau wainam nunu. Dutikam kumpagmejai ausata nutaimak ijunjam.
- Tenteata chicham  igkuamu daa aidau, dutika yakagta tikichjai daa bakishkinu, daa kuashtanujai.
- Yamajam chicham ainiashkumesh ame antashbaujum mamikjata, dutikam egakta wajina taku tawa nunu.
- Wakegakmek agagta papii agatai yantamchijin chicham ame antumain etegjam.

<!-- image -->

## Daa ijumdaiju

Junak tawai bakichik daagtinaitak kuashat ajawai yajupea antumain. Juna taku tawai chicham bakishkitak ajumain kuashat tikishnum antumain....Chicham 'namak aidau' tawa nunak tikich chichamnumak 'cardumen' tuinawai: daa ijumja adaimu.

## Wajampi aents aidau ajak tsuwamataiji aikasaik  wajuk tsuwamajaje jata Covid-19 asamunmash nunu wainmau

Uchi uchigmitkan aidau covid-19 pachinka takasbau aidau pachisa dekamu 'Ampijatin aina duka jutii wajuk uchi uchigmitkan ainaji nunak ajantamsajash dipachu ainawai, antsag iina takatjinak eme anenjamsajakesh diinatsui. Ditak jutinak ajantamas dipamain ainawai jutii wajuk pujuwaitji nuna wainak, antsag jutii dekamujinash ajantugmas, jutii aentsjinash, wajukuitji, wajuk ampima pujuu ainaji nuna, wagki jutii pujutik iinush awai'.

Nuwauch uchi uchigmitkan tikich chichamtin aina dushakam betek umiawai ampimatai jegamkamunum takaina jumantinun, ditashkam betek nuwa ejemtinnak uyunui tuwi dita ijunag batsatkawa nuwi, antsag uyunui ampimatainum jeganta dekapmamati tusa, tuwi uchi akinattawa nuwi ukuktin asa. Nuwa uchigmitkana duka eme anentsa untsuam awai atsumaku pachiamu asa wagki nuwauch aidaug eme anentus diyamu asa, takatjin shiig uyumat takau asamtai. Nuniu asa nuwa uchigmitkatia duka dekamu yakiya mina nuwai, ajutkagtumain, anentak, wajiu ata, dekaskeanu chichat, pujut iwagbau ashi tikich ijunja batsatkamuwa nuwi pegkeg jintinkagtuk iwainamu wegantu. Uchi uchigmitkauwa duka uyumawai nuwa ejamtinun kuitamtan, uchuch kuwigchin kuitamtan, tuja aikasag ashi ijunja batsatkamun uyumak kuitamat aidaun. Juju takamuwa duka yupichichu asamtai ditashkam chichamjuminawai wajuk akikbau atatua nuna.

Uchi uchigmitkan aina duka ima dekatsui wajuk uchigmitkataimpaita nunak, dekawai wajuk ajak aina nujaish tsuwataita, wiya aidaujaish, ajak nuwan yaimainanu aidaun.

Dukug Iracema Palikurnumia, iwainawai tu ajak ainawa nuwa tsuwataish nii aatus tawai ' jujuwai wiya bakichik ajakdau, juka betekmamtinai inajá tawa nujai, tuja juju ajak pachimnawai kejua wiyajijai juju juki nuwa ampujin yakannawai  uchin najaimatsuk wamak nijamagti takui. Initikik takaschamui tijerak, ayatak numi shiig baseja etsakamuwai takasbauwai uchi untuchji tsupiakui. Aikasaik nuwa dakichi iyagbau megkaetukti tusa takuik  ajak té amutayai. Untsu uchi untuchji iyatjai takuik duse janchnum egkea daekai jigkai dusha apugtutayai. Antsag nuwa senchi numpa ajapeakui amutia, ajak priprioca pachimja shawi dukejai tikich anacardo dukejai. Nuwauch aidau kuchi wiyajin juki pachimui andiroba jinkayijai dutika yajawai ashi nuwa iyashin uchi uchigmatai yaam japiki tusa.

<!-- image -->

## Juwai jutii ampiji jatanum tsuwajatin aidauk tsupimakbaunu

Pampa puwaji, anacardo saepe, taperibá, ciruela, pis, verónica, mango, ujushnumi numpe, tucumã, andiroba tikich aidaujai.

- Buuk najanamunum: Tilo duke, papa saepe dekegmu, ruda.
- Ampug najamamu: hierbabuena uchi tagkagbaunum antsag pegkejai nampish mamunum, chanca piedra, desinfle, capitiu, papagainho, mucuracá.
- Tsuwemu: Mucuracá, ajo, hoja, tikich ajak aidau.
- Ijagbaunum: Marupazinho, anacardo saepe, shawi duke kuwig, juju aina nujai yuminum egkea ukukai kampatuma imagnia tsawantai kuchajai shikika umutia.
- Pujutainum najaimamu: Ahixa, hasin uasei, hasin banan, koxõ. Marupazinho, chajapa duwape.
- Shiki najamin: jimag ukuch namak pujunu, ikamia pagat.
- Dainum tsuwatai aidau: Pampa puju puwaji, piñón kapantu puwaji.
- Sugkug: Yumug, dapa yumiji, andiroba.
- Sugkug, numpa ajapeamu, iyagmunum: Yumugku duke maamu, albahaca duke.
- Intash iyamunum: Taraman duke. Tuke tsawantai kutamam intashum nijaita.
- Akap najaimatnum: Numi daekji, jukim ukuka kampatuma imagnia kuchajai uwagta.
- Gastritis: piñón puju saepe, súcubo, daumi numpe.
- Numpa ajapeamu senchi, senchi wiyajamu, iyashnum yumintsak wegamu antsag kakijamu: Muringa jigkayi jujai najanata umagtin dutikam duke inagkata uwagtinjum.
- Kuwish najamamunum: Trébol tawanu bukusea.
- Numpa senchi ajapeamu: Papagaiozinho,  priprioca tawa dushakam apugtaya senchi numpa ajapeaku, antsaik daitkta sakutishkam jutaiya apugsata.

<!-- image -->

## Ausa nagkankamunum

Ijunjata kumpagmijai, nunikam, juu takamu umikta nunikam agagta papigmin.

Ashi agagbau augsa amuku asa, kumpagmejai ijunjam augsa umikta amina papii agataigmin:

- Aikta inibau awanu: 1
- a) ¿Wajina pachisaya mamiksash chijunmash augmatua?
- b) ¿Tuwaita nuwa ejamtinu uchigmitkanu takatjiya dusha?
- c) ¿Tuwaita nuwa ejamtinu uchigmitkanu niimesh?
- d) ¿Tuwaita Wajapi jaak tsuwamataiji aidaush?

<!-- image -->

Buuk najaimamunum

Sugkugnum

Akap najaimamunum

- e) ¿Wajapi tsuwamataiji aina nujaish betekkaik amina ijunja batsatkamugmin tsuwamatai aidaujaish? ¿Tuwaita? Etsegkata.
2. Agagbaunmash tawak nuwa uchigmitkamuwa duka ajutpa senchiji jukimuwai tawak. ¿Wajuk antame juju chichama dusha? 2
3. Aimkata: 3
- a) ¿Ame anentaisamash ajak initik taka ajakbauwa dusha iman tamek aents ikam ijunag batsatuna nuwish? ¿Wagka?
- b)  ¿Yakat ampimatai umikbauwa imankaik ampimatai ikam batsatkamunum awa nujaish? ¿Wajuk anentaime nunu pachismesh?
- c) ¿Amina ijunja batsatkamugminish, aents aina dusha initik ampimatainaka tsuwamina? ¿Wagka tusa aimina nunash tuinawa?
- d) ¿Utugmainaitme initik ampimatai ajakuanu ataktu takantsau ati takumesh?

<!-- image -->

<!-- image -->

<!-- image -->

- Chiju 2 iwaintugmawai ajak initik takajakbauwa nuna, yamai ame najanattame bakichik infografía pachisa augmatkum amina ijunja batsatkamugmin wajuk initik ampimatai pachisam. 4

Betekmamata agkantu inibaunum awanu.

## Juju ainjam diisa emata:

1. Najanata inibau atin, amina ijunja batsamtaigmin inimsatin, aniashkumesh muun dekau pachisa iniastin, ajak tsuwamatai pachisa inimsatin.
2. Inimsa deka jukim mamikjata wajuk infografiagminish apugsattame. wajuk.
3. Egakta ajaka niime aniashkumesh dakumkata tu ajak pachisa agagtatme dutikam shiig inimsa dekau ata eke agatsuk.
4. Kajimatkipa eke agatsuk adaikamuji apugtusta, wajuku nimtin yakagtatme infografía najanattam nunu.
5. Inagnakum enektuam dakumkata dutikam dasenum akupkata wainkatnume ame takasum nuna, aikashkumesh ame ijunja batsatkamugmin paan wainmain anugkata wainkatnume.

<!-- image -->

REGIÓN

CONSONANTES

VOCALES

GRAFÍAS

APROBADO POR

LENGUA

<!-- image -->

<!-- image -->

## CARTA DEMOCRÁTICA INTERAMERICANA