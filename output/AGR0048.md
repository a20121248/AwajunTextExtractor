<!-- image -->

Texto de Comunicación del 1° Secundaria

<!-- image -->

<!-- image -->

## El ciudadano que queremos

<!-- image -->

<!-- image -->

<!-- image -->

## Tsayag 1

## TEXTO DE COMUNICACIÓN DEL 1° SECUNDARIA - AWAJÚN

©Ministerio de Educación Calle Del Comercio 193, San Borja Lima, Perú Teléfono: 615-5800 www.gob.pe/minedu

Segunda edición, 2024 Tiraje: 3172 ejemplares

Impreso en Junio 2024

## Elaboración de contenido

Jacob Esamat Shuwi

## Validación participativa

Roger Yampis Agkuash

## Asesoría y revisión técnica (Digeibira-DEIB)

Gozvinda Noemi Córdoba Calle

## Diseño y diagramación

Roxana Correa Morales

## Ilustraciones

Archivo DEIB-Digeibira

## Cuidado de edición

María Teresa Lavado Y Fernandez

## Impreso en:

PRESS OFF GRAPHICS E.I.R.L Av. México 2513, La Victoria - Lima - Perú R.U.C. 20504593224

Hecho el Depósito Legal en la Biblioteca Nacional del Perú N.° 2024 - 03954

Todos los derechos reservados. Prohibida la reproducción de este libro por cualquier medio, total o parcialmente, sin permiso expreso de los editores.

Impreso en el Perú /Printed in Peru

<!-- image -->

## Ministerio de Educación

## Dirección General de Educación Básica Alternativa, Intercultural Bilingüe y de Servicios Educativos en el Ámbito Rural

Dirección de Educación Intercultural Bilingüe

<!-- image -->

Uchi papijam aidau:

Juju papiya juka aminui unuimaku takastin. Ame augkum dekattame nuwigtush shiig awatamkattawai augmaunum agamunmashkam amina chichamjumin yaweakas unuimamainun iwaintugmau asamtai.

Bakichik takastinuk batsatkamunum takatai aina nujai achiniajui, juka takatnum utugchat nagkaema nunash antiawai nuniak atumin juju baki bakichik  takastin tawa nunu umiktinun apugtugmawai.

Baki bakichik takat awai atum batsatkamunum atsumamu puyatjusa wamak umimain, papijum takakum dekas shiig dekattame, iina chichame chichat, augmatkum, agakum, iina chichamesh eme anentsa diyakum wakejusa chichat anentai jukittajume.

Juju papi agagmauwa nuwiya baki bakichik takat aina nunu takasa emakum amesh unuimagtatme nunu awaksa diyakum shiig umiktatme.

Unuimatan Pamukji Dirección de Educación Intercultural Bilingüe ,  juju papiya juna unuimatjin aan ekes shiig utujimkas chichatan takasti tusa amawai.

## Iwainamu

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

<!-- image -->

## Dakumjamu diisam nuwi amina papigmin jujú iniimau aidau aikta

¿Dakumjamunmash wajii wainme?

¿Dukujush nuwauchijaish wajinak pachisash chichainawa?

¿Awajún aidau apajuiji nugka najanauwa dusha daajish yaita?

¿Awajún aidau ikam, kuntin aidaun ijina amuk ema nunitaish Apajuish wajuk anentaimuaki?

<!-- image -->

## Jusha dekamkayum

Yaunchuk batsamsamu augmatmauk yama pujut nagkamnamunum shiig ajantusa diijakmau aidaun pachis augmatui ¿Aents nuwigtu kuntin aidaunash yaa najanauwaita?, ¿wagka yumish yutawa?, ¿wagka chagpish iyawa?, ¿wagka mujaash yumish pukunish jiinua?, ¿wagka jatash nuwigtu jaamush awa? Muun dekau nuwigtu dukug dekau aidauk jujuu iniimau aidaun aiktasajag, yaunchuk batsamsamun pachis augmatu aidaunum dekainawai.

## Utugchat wainmau

Aents ikaman utuina duka dita wakegamun jukiagtatus nuninawai duka itawai kuwashat utugchat kuntinush aidau megkaemaun, agagmau augmauwa nuwiya wainkattaji wajuk nagkamna minawa iina nugke yama nagkamtinish nunú nunika.

<!-- image -->

<!-- image -->

## Eke augtsuk

Agagmau ame ausattam nunu nunap pachis augmattsattawa emtikam titag takumek dekatkauk dista adaikamuji nuwigtu tikish anentaimsa diimaina nunu, nunikamin, yamai ipajame anentai jukim amina papigmin juju inimau aidau aikta.

1. ¿Agagmaush wajina pachisag augmattsati?
2. ¿Dakumkamua dusha waji anentain sukagtawa?
3. ¿Dekas mamiksa augmatmaush yaita?
4. ¿Agagmauwa dusha waji unuimagtasam ausattame?

<!-- image -->

## Agagmau augmau N° 1

## Kumpanam apajuíjai augmatmau

Iina nugken kuwashat waji ayaa nunu eme anentsa diitan yaijatmaina duka yaunchuk batsamsamu pachis augmatmau agagmau aina nuwiya ausami.

<!-- image -->

<!-- image -->

## Ausa emaku

- Ausam emakum anentai iman aidau mamikiakmek tsentsaktatme.
- Ame emtikam anentaimja dismauajum augsa emakum diikim emata.
- Chicham ame dekashmau aidau wainkumek tsentsakam emata wajinak takug tawa nunu dekatnujum.

## Kumpanam apajuíjai augmatmau

Kumpanam yaunchkek aents ajakui. Kumpanam Apajuíjaig mai muunchik Manseriche tawa nuwi puju ajakui. Manseriche tawa nuwig awai jimag muja shig muun wajaju, nuwi Kumpanam Apajuíjai pujuinau.

Shig kumpauchiji ajakajui, nunin asa tuke wainiakug kumpamdaiyainau. Nuwigtush ijagdaiyainau antsag shig utugchat atsau agkan pujuinau. Apajuí nawanji shiig pegkejush wakejusa diimain ajujakui. Tuja Kumpanam, niina jee waitijin wajasa Apajui nawanjin tuke tsawantai diyau. Shig senchi wakejus diyau asa.

<!-- image -->

Imantika pujuju asa, Apajui nawanjin ejapmitkakui. Ayatak diyamunmak ejapmitkakui. Apajuík nawanji ejapjukunak dekachu ajakui. Tuja makichik nantu juwak dekauwai, nawanji ejamtinun wainak, Apajuí shig senchi kajekui nunik nawanjin iniasu: «¿Wajukaupa? ¿Yanau ejapjukume?» tama nii ayak Kumpanam ejapminkagkae tiuwai.

Duwi, kumpajijai shiig senchi jiyanikag nuwigtu manikajui. «ijuntsa pujusji, tujash ijunjaik pujumaitsuji». Tusa pempenak, Kumpanam wajijin ashí yajuak namaka utuk nujinchin weuwai. Tuja wajijin shig aimak kanujin juki wegau asa juwiachu. Duwi chagkinjin namaká utsautan nagkamauwai pataetugkainum tau asa.

<!-- image -->

Kaya shiig muun najane wajakui nunu chagkin utsamu, namaka akijua emau. Utsagki, utsagki weuwai. Nunu dutikamu shiig ishamain namaka pugku najaneaku aya duka nuniawai. Cenepa nujinchin wakauwai nunik untsu Comainak jintaa kukag, muja muun aidaun najanki wayauwai.

Aatus jegauwai yamai nii au wainna nuwig, nuniak: «Juwi pujuttajai wait aneasjum waitkagsaigpajum, dushiksagmesh diigsaipajum, tiuwai. ayatak Kumpanam tusagmek tujutchattajume, Apawa Kumpanma tusa tujuttatjume. Juwig wi kuitamkattajime, ashí waji aidaun, kuntinun, numin, yumin, dasen antsanuk kurinashkam». Aatus iina muunji augmatu wajakui. Duwi iina muunjig ajantus kumpanmanak diijakui, nuwi ijus yujainakug untsumtsuk, ipattsuk bitat yujajakui.

Senepia aents augmattsamu, 2008)

<!-- image -->

## Ausa nagkankamunum

Yaunchuk batsamsamu pachis augmatmau ausam nagkankum, iniimau aidau aikta nuwigtu amina papiigmin agagta.

1. ¿Aents augmatmauwa dusha tuwig batsamin ajami?
2. ¿Aents mamiksa pachisa augmatmaush tuwa ainawa?
3. ¿Apajui nawanjish wajuk ejapjukami?
4. ¿Kumpajijai kajegnaitan itauwa dusha wajinmak nunikami?
5. ¿Chagkin namaká utsamush wajig najaneyi?
6. ¿Ashi wají aidaunak wi kuitamkattajai Kumpanam tiuwa nunash wagkag tiami?
7. ¿'Kumpanam Apajuijai' augmatmauwa nuwish ame anentaimsa diyamush tuwita?

<!-- image -->

<!-- image -->

<!-- image -->

## Nagkaemattsaik

Agagmau ataktu awagkim ausata nunikam augmatmau ausaum dusha dekatkaush wajuk nagkamna minawa nunik wajuk amuewa nunu najanata, antsamek aneaku atá dekatkaush tuwa nagkaemakiuwaita nuwi nagkamam inimta.

| Nagkaemakmau batsakmau   | Nagkaemakiu augmatmau   |
|--------------------------|-------------------------|
| Dekatkau                 |                         |
| Pataekau                 |                         |
| Nui pataekau             |                         |

Wajuk papasa augmatsa ejekamuita nunu takasam umiku asam, yamai organizador gráfico tawa nunu betekmata: la cruz categorial tawa nunu diisam.

Iwainmamtai:

Adaikamuji nuwigtu yaa agaje:

KUMPANAM APAJUÍJAI AUGMATMAU

Chicham tishipsa iwainamu:

Chicham juwamu:

Aents augmatmaunum pachiamu:

Numi yapajiamua nunin dakumkamua nuwi takatak, makichik takat shig chicham juuja iman ainau agagmaunmaya juki takataiyai.

<!-- image -->

<!-- image -->

## Agagmau augmau N° 2

K´ita atoq 1

<!-- image -->

<!-- image -->

## Eke augtsuk

- ¿Dakumkamunmash aents aidaush wajina ajainawa?
- ¿Juju augmatmaush wajina pachisag aumattsati?
- ¿Aents mamiksa pachisa augmatmaush yakita?

## Quechuanmaya augmattai dekami

<!-- image -->

## Ausa emaku

- Augsam emakum waji iman aidau nagkaemakiu tsentsamainaitme.
- Ame eke augtsuk emtikam anentaimjamujum augsa emakum dista betakash wega.
- Aents mamiksa pachisa augmatmau tsentsakta.
- Chicham ame antashmau aidau wajinak tawa nunu inimsam dekáta.

Inítai Inkarriy tawa nunu batsatkamu aidaun kuwashat nagkaematki ijaak wekegajakui, iman wekaekama, jegantui Punkuranra tawa nuwi, nugka ujumak agkaju amaunum nuwi nujan yapajamu achikui.

Dutikam, Inkarriy yacha asa, nuwigtu yujumkan yumainun takakchau asa; tsakusa juki tantaya

## K´ita atoq 1

<!-- image -->

nuninun najanauwai dutika nugká senchi yututsuk apusaiwai. Tuja, nii diyakaig, tsapainui àtoq sawasiray tawa nunú(papa ikamia).

Nuwi nagkamas k'ita atoq tawa duka kayayagmatunmash tsapauwai, yamaikish tuke duka nuninai, yumi yututin, jujú papa duka wigka wajaknun yagkujinai.

<!-- image -->

Tuja, nuwi pujus yamaipat, Taytacha ijumjauwai ashí Inkarriy papajin, nunik shig mamikig pekag waji papa ainawa nuna makimakichik akanag etegkeg ajauwai; nuwi yumi yutumtikjauwai ima papa ajaamua nunak mamikig. Duwi, kuashat nimtin papa aidaun etegjauwa.

<!-- image -->

Taytacha Inkarriy papajin yajuak ajakmachu akuig, ¿wajig yuwawainji?, ¿kayas daumain wajagtai?. Papa nugkanmaya wantinkau asamtai, duwi ii aents aidautik sawasiray yuu asaja nugka najanen ainaji. Papa yuminmaya najaneu akuig, tuja jaakuik iishkam antsaik yumi najanemainaitji. nuniashkuch sawasiray kayanmaya najaneu akuig, dushakam aantsaik kaya iishkam najanemainaitji.

Roque Paniura agagmau, bakichik chichamnak chichau quechuan batsatkamu Fuerabamba tawa nuwiya.

<!-- image -->

<!-- image -->

## Ausa nagkankamunum

1

Yamai ausaum nuniu asamin nagkamami ame emetmamsam takastin, waji nagkaemakiu shig iman ainau etegjam iwainakta,

Papiigmin dakumkata diisa takatai agagmaunmaya wajii nagkaemakiu etegjamu ainau:

## Nagkaemakiu ainau

- Agagmau ausa antuka umitain wajuk takataimpaita nuna yaigtajame, jujú iniimau aidau aikta nuwigtu papiigmin agagta. 2
- ¿Aents mamiksa pachisa augmatmaush yaita?
- ¿ Inkarriysh nii wekaega wajakuanish wajukauwaita?
- ¿Papii agagmaunmash sawasiray, tawa dusha wajina tawa?
- ¿Inkarriysh nujantan imigkatasash wajina najanauwaita?
- ¿Tsakusash wajig wajasami?
- ¿Jujú augmatmau Quechuanmayash wajina jintinkagtawa?
- Chiju agagmauwa nuwi daa agagmau awai muunjai agaja nagkamtai, nunú ejeeta nunikam esegaata wajuk dekaskesh shijash agataimpaita nunú. 3
- Inkarriy kuashat batsatkamun ijajak wekaesauwai.
- Taytacha inkarriy papajin ashi ijumjauwai.
- Roque  paniura augmatmau kit´a atod tawa nunak agajui.
- Fuerabamba tawa nuwi pujawai juna agajuk.

<!-- image -->

## Quechua aents aidau

Quechua pataa aidau, aniashkush runa sumi tutai aina duka Perú nugke sierra tawa nuwi batsamin ainawai, America del Sur tawa nuwi 7 nugka muun peruwa iman ainamunum wainnawai.

Warmicha :

la mujercita :

nuwauch

Wasi :

la casa :

jega

Urpi :

paloma :

paum

Warma :

niño :

uchi

Ñawi :

ojo :

jii

<!-- image -->

## Tinamja ajakmat chichamjaji

Kumpajum aidaujai ijunjam shig jitusam dakumkamua nunu dista nunikam jujú iniimau ainau aiktá:

1. ¿Dakumkamunmash wají wainme?
2. ¿Ajaka jigkajinash utugkeenawai tame?
3. ¿Ajaka jigkaji ijagmatua takaamush wagka imanaita?
4. ¿Ajanum ajakmamunmash amesh pachinnukum?

## Jusha dekamkayum

Awajún aidauk ajakmatasag wai najanin ainawai duka waik numi etsakamui nugka pukui ajak ajaatasa, kashinia nuwi ajakmattaku pujusa umitia duka shigki shig katsuaju juki kakajus kupinmainchau nuwigtu kijinush wajakin.

Ajáka jigkají ajatnuk shig pegkeg ainau etegkamu ainawai dutika chagkinnum chimpia duwi anentan anenjinai shig tsapak nejeati tusa.

18

<!-- image -->

## Utugchat wainmau

Nugka kakajus ajak tsapaachu wega duka shig dekaa ajakmat dekashmaunum nuwigtu makichik ajakak ajaa takamunum nuniawai. Tuja ii papii agagmau ausattag duka iwaintugmaktatui dekas tuwita utugchatash nuna nunika iina patayi nuwigtu ii batsatkamunmaya ainaushka dekatnume tusa chichamjukmi wajuk ajakmamainaita ajak pachimjaish nugka pegkeg tuke ajak tsapau atii tusaish.

## Unuimagtin apugmau

Shig augmatus agagmauwa nunú ausami iina wajuk ajak tinamja ajakmamainaita nuna yaijatmaina nunú nuniaku iina batsatkamujin chichamjukmi.

19

<!-- image -->

<!-- image -->

## Agagmau augmau N° 1

## Iina nugke pegkeg ajak tsapamain ajámu

<!-- image -->

<!-- image -->

## Eke augtsuk

Agagmau ame ausattam nunu nunap pachis augmattsattawa emtikam titag takumek dekatkauk dista adaikamuji nuwigtu tikish anentaimsa diimaina nunu, nunikamin, yamai ipajame anentai jukim amina papigmin juju inimau aidau aikta.

1. ¿Agagmaush wajina pachisag augmattsati?
2. ¿Dakumkamua dusha waji anentain sukagtawa?
3. ¿Agagmauwa dusha waji unuimagtasam ausattame?

<!-- image -->

## Ausa emaku

- Augsam emakum anentai iman aidau mamikiakmek tsentsaktatme.
- Ame emtikam anentaimja dismauajum augsa emakum diikim emata.
- Chicham ame dekashmau aidau wainkumek tsentsakam emata wajinak takug tawa nunu dekatnujum.

## Iina nugke pegkeg ajak tsapamain ajámu

## Muja aidau

Muja ikam tepaju aina nuwig tenteamui kuashat entsa ayau nuwigtu yumi kakeyinua, nunuwai nugkan, numi kuashat ayaun antsag kuntin aidaun yutain itaja duka.

Wanki muja senchi wajaju ainachu asa, numi ainaushkam ashí betekush etsa sukuamu asa, tsetseknumia numi aidau

<!-- image -->

nuwigtu saak aina nuwai nugkan kakajus wainmainchau ema duka. Yacha ainau shig diisag tiajui numi mamujá nugka wajasu aina nunuwai nugkan pegkeg ajak tsapamain ema duka nuwigtu wakémain, kuashat segau tepaju aidau ejapeen aya dushakam pegkeg ajakmamain ainawai.

## Kuntin aidau batsamtai

<!-- image -->

Aents nugkanum nii wagasush atasa wakegamunum, kuntinu batsamtaijinak shig emesek emawai, duka kuntinush ainauk nunu agkajunum tuke batsamin ditak ainawai, duwi kuashat kuntinush aidau megkaegak wegawai jujú nugkanum dita batsamtaiji emestuka emamu asa. Duwi shig imanai apajui najanamu aidau ajantusa diitak wagki nuwi pegkejush ayaa nunu iina pujutan shig aneasa pujamun sukagtawai antsag dekas ii yusa pujumainash amawai.

<!-- image -->

<!-- image -->

## Kuntin megkaemainnum batsatu.

Kuntin aidauk megkaemainnum batsatui, nuwi pujawai chuu, juka kuntinuk pujuwai kuashat numi ayamunum nuwigtu tsetseknum. Numi dekas kampujam ayamunum niina kijinjin ichimamainchaunum batsamnai. Numi kanawen bikiantunum wajasam diyaminik, ayatak shuwinchia nunin wantinui. Tujash, etsanum tuntupmak eketu diyamak, wainkattame úje shig kapantaku pegkejush wajakin, nuwi weni paan puju wainnawai. 'Perunmak juuwai kuntin muntsuu aidaunmak kuashat puyatjusa diyamu awa duka, antsag juwai dekas shig wakejusa diyamun ita duka' junak Fanny Cornejo tawai. Nugka Chuu batsamtaiji ainauk wainnawai Amazonas nuwigtu San Martínka nuwi, tuja antsaik wainnake loreto, La Libertad nuwigtu Huánuco nugke aina nuwishkam amamak wegau. Dita batsamtaiji anentaimsa disa tunawa batsamin amain ainawai 1500 nuwigtu 3000 nayants awa nuna nagkaiki takuni dekapa diyam.

Kajesa diimaina duka kuashat wiakchameatatus maquina apujus takainak makichik ajaknak ajaawag takaina auwai juju kuntin aidaun emegkaa duka, ditak ayatak ditanunak kuwishkin muunta jukiagtatus anentaimtug takainawai, nuwai dekas kuashat agkajunash emesek emaina duka wamkes atakesh pegkeg emamainchaun.

## Bakichik ajakak ajamu

Makichik ajakak ajá takamuk kuashat kaweg wegawai nunu takamuk juju ainawai, numi numpe, numi, kai, pagat, bakau, kajui, ajus, aidau. Tuja nunu sujuktin wegantu aidauk kuashat kaweg wegai, batsatkamunmaya takasa pujutai aina duka untsu megkaegak wegawai.

<!-- image -->

Dekas shig nejeati tusag kuashat ampijai takainawai nuniu asa nugkak tsawan wegakug ajak tsapamainchau wajastatui, antsag ajakmamainchau wetatui.

Jukimui juka:  Agroptima Blog tawa nuwiya Yapajias takasú Gosvinda Córdova

<!-- image -->

## Ausa nagkankamunum

Kampatum kumpagmijai ijunjam jujú takastin umikta:

1. Ausa nagkankamunum juju augtai 'Iina nugke pegkeg ajak tsapamain ajámu' tawa nunu, yamai amina chichamjuminik tita wajina taku tawa jujú chicham aidaush:
2. -Bakichik ajakak ajamu
3. -Kuntinush aidau batsamtaiji
4. -Kuashat pujut
2. Agagmauwa nuwiya niime iwainau aidau ejeta, nunikam tsentsakam nuwi agagta papiigmin
3. Agagmauwa nuwiya bakichik dakumkamu etegkata nunikam najanata nuninai tusa titin makichik nugka dakumka jiyamu. (makichik agkaju pachisa nuninai titin).
4. Kumpajum aidaujai chichasta nunikam pataim ujamaina nunú najanatajum nuwigtu batsatkamunmaya wajuk ajakmatash ajakmamainaita nunú nuwigtu kuntinush aidau batsamtaiji kuitamat pachisam.
5. Batsatkamugmin tuwa wakesa diimain awa nunú dakumkata.

<!-- image -->

<!-- image -->

<!-- image -->

<!-- image -->

## Eke augtsuk

- ¿Aents aidaush dakumkamunmash wajina ajainawa?
- ¿Duwik muun augmatmaush wajina pachisag augmattsati?
- ¿Aents mamiksa pachisa augmatmaush yakita?

## Shipibo konibo ajakmaku takataiji dekaami

<!-- image -->

## Augku pujusa

- Kumpajum aidaujai ijunjam betek chicham senchi jiikjum ausatajum.
- Iman nagkaikimu aidau mamikiam tsentsakta.
- Agagmaunum niime pachis augmatu wainkumek tsentsakta.
- Chicham ame dekashmau aidau wajinak takug tawa nunu anentaimsam ejeta.

## Agagmau augmau N° 2

## Peru ikamji wegaja nuwi wajuk shiig yuwa batsamainaita nunú manitmau

<!-- image -->

## Peru ikamji wegaja nuwi wajuk shiig yuwa batsamainaita nunu maanitmau

## 16/10/2020

Tsakatush aig, apaji jintintuawai ajakmatan antsag namak maa yutan Perú nugke ikam tepaja nuwi. Nunú apaji jintintuamu unuimagmau ajau Alfredo Rojas Flores, shipibo-konibo aents, ninka muun jintintuamunmayan dekamujin juki, egawai wajuk shig yuwa batsamainaita nuna dekatkauk niina patayin nuwigtu niina batsatkamujin, abautin nugka ukatka ukutainum takatan antsag kuchanmaya maa yutan dekau. Nii augmatmauk jujuwai, juka nagkamnawai augmatmauk nii anentaimjamujin yapajiamua nuna nuwa aneamunum.

Nunu shig dekamainuk atsawai, tuja

<!-- image -->

shig dekag duka nigka tsakajui numi ayamunum antsag namak ayamunum, tsakus wegajunum pampa, mama nuwigtu ajus aidaun ajaak; paichin maak, paumit nuwigtu kamit kuchanmaya aidaunashkam maak. Awi ajakui, apajijai, unuimajua duka apajui najanamu aidaun kuwitamtan, nugkanum aya nuna shig kuwitamsa takatan antsag yuminashkam, eme anentsa diitan unuimajui wajuk apashi aidaush batsamajaku ainawa nuna.

Tujash nigka yamaik uchichui yamaik nigka muun wajasu nunik nuwenau Callería tawa nuwi, (distrito daajig calleria, Coronel Portillo tawa nuwi pachitkau). 'Batsatkamuk yaktanum tikiju awa nuwi wakekauwaitjai antsag ditashkam shipibo-konibo ainau asagmatai', shig wakekauwai ikam samekbau wajakin aina nuna nuwigtu dujag yumi yututai abaujak nugka ukata nuna shig wakegas diyau.

Dekas shig apaji namaka maak ijagmatuau asa agkeasai shig iju ajakua imatiksag nishkam ijutatus wakwgajakui[1] dekas pijipjijai, shipibo-konibo takataiji ajak pegkeg wajakin aina nujai. Nunu iman ijagmatua umintamua duka ajakui shig paiche maatatus, namak muun kuchanmaya, utujimtsuk ijutatus. Niishkam nunak anentaimtu wajakui apaji wajuk ijuyi nuna dutikatatus.

## Duwik muun taka ájakmau

Muun Alfredo Paoyhan jegakug ataktu uchi wegawai, uchi shipibo-konibo muunji aidau ashi unuimatan yaunchuk nagkamas jintintu wajakmauwa aika jintinmau asa 'namak Ucayali tawa nuwi tikish namak iyaku aidau nuwigtu namaka

<!-- image -->

wenin batsamajaku aents ainau wajuk jintinnuk ajabi nuna unuimau asa', Ministerio de Cultura tawa nuwiya aents tuke pujuu pachisa papii agagmau diyam tawai.

Dita duwejai takataiji antsag apigtaiji aidau diyam -nunu agagmau shig ujajatui- 'perunmak dekas jujuwai shig wantinkauk dekas tikishnaukesh juki anentai takaschamu dita anentai takasmau wainnawai. kené takat takasmauwa auwai dekas ajanu iman shipibo-konibo aidaunu, wagki nuwi iwainawai dita anentaimja nugka diyamun. Mijan 2008 tin, kené tawa nunu Patrimonio Cultural de la Nación atii tusa papii jigkimui'

Aatus, muun Alfredok tsakajui yachi, umuji ainaujai ikamnum wasumkamkiag aja takaamun nuwigtu ajakmamun antsag uweamun wainkiag, nuwigtu namak agseajainchu mautan, dekajainchu mautan unuimaki miniuwai, nuwi nagkamas muun Alfredo dekauwai wajuk miniuwaita dita pujutjish nuna: nigka juju aents wegantunmaya minawai shipibos, konibos nuwigtu shetebos tawa nuu aents wegantunmaya.

Ditak aan nagkamna mininawai, dekas muunji wajuk takasag batsamnush ajabi nuna ditashkam dekainau antsag nunii batsatu nunak uchijin aan inagkatkiag nuwigtu jintintuawag mininau. Nunu jintintuamunmak wainnawai wajuk takauk ajabi ajak tsuwamatai wegantunash nuwigtu ajak yujumkaush inagka yutainashkam. Batsatkamu aina nuwig ajuinawai ajeg, asafran, tajauchu jiima, sampak tuja nuwi awai ajak malva tutai, juju malva tawa juwai buuk najamakui megkaekatasa takaia duka.

Wajuk dita nugka kuitamainawa, nunu diisa wainanwai aents ikam tuke batsamnuk shig kuwitamas nuwigtu ayamjus nugkanak takainau. Dekas dita ainawai ashi kuntinush aidau batsamtaijinash shig kuwitamaina nuu, nunu nuniamua nuwai ashi nugkan ayamja duka.

FAO tawa nuwiya agagmau jukimui.

<!-- image -->

## Ausa nagkankamunum

Ujumak kumpagmijai kanakam ijunjam umikta juju takastin.

- Juju iniimau aidau aikta: 1
- ¿Augmatmaush tuwi nagkaemawa?
- ¿Muun Alfredosh Tunak puyatjusash diiyi yuwa pujutan pachisash niina batsatkamujinish?
- ¿Wagkag muun Alfredosh niina pujutaijinish kanakami? Etsegkata shig.
- Alfredo adaiwai kuashat ajak apajijai ajajakmaun ¿wajiiajakmatnak ajakmayi?  Makichik ajak ajatnak atsa ajak pachimja ajatnak, shig etsegkata.
- ¿Waji ajak aidau ajanugme ame batsatkagmunminish tujash tuwa amesh ajamainai tame nugka emesawaig tusamesh?
- Najanata augmatmauwa nuwiya wajuk nagkamna amuewa augmatmaush nunu. 2

¿Dekatkaush wajina dutikae?

¿Nuwi nagkaemakish wajina dutikae?

¿Wajuk amuewa?

<!-- image -->

## Kuwitamsa maa

Shig jitusam dakumkamua nunu dista nunikam jujú iniimau ainau aiktá

1. ¿Dakumkamunmash wají wainme?
2. ¿Aents ainaush juju takatnash wagka dutikainawai tame?
3. ¿Waji kuntinu nejega tsawantinish yuwagmesh batsatjume?
4. ¿Shig aneasjumek kuntin magmesh yuwajum? ¿Wagka?

## Jusha dekamkayum

Ame batsatkamugminia aishmag aidauk kuntinun shig main atasag anent dakumtan yacha amain ainawai. Muun augmatmaunum tawai mukichik aents kumpaniuwai Tsewajai, bachig(tséje) tawa nujai dekatkau, nunu bachig nii jintintuawai anenjutan. Tuja aents Tsewa anenjut jintintuam pempenak nigka anennak tsewa patajin maak anenjuawai, dutikam tsewashkam pataji amutam ikmaktatus aents najaneuwai tseje dagtin.

28

<!-- image -->

## yuta chichamjaji

## Utugchat wainmau

Kuntin maa yutai aina duka numi ikamia ijitua emamunum atushat tupagka wegawai, nuniak awajun aents aidau kakajus maasa yujakmaun yumainchau wajase, duwi atsumnawai shig kuwitamsa kuntin aidau maa yuwaku kuntin megkaemain aidau kuwitamau amaina nunú.  Tuja anentai jukitasa ausattaji agagmau kuntin kuwitamsa amuekai tusa takatan augmata nunu.

## Unuimagtin apugmau

Agagmau ausattaji ii batsatkamujin aantsaik tikish batsatkamu aina nuwishkam kuntin maa yuwakuish kuwitamsa amuekai tusa takatan chichamja nunin aidau.

29

<!-- image -->

<!-- image -->

## Eke augtsuk

Ame ausattam nunú dekatkauk adaikamuji dista nuwigtu dakumkamujishkam nunikam emtikam anentai jukita wajinak pachisag augmattsati nunu, nunikamin yamai, ipajame anentai jukim juju iniimau aina nunú amina papiigmin agajam aikta.

1. ¿Agagmau augsattag dusha wajina pachisag augmatua?
2. ¿Agagmaunum dakumkamu awa dusha waji anantain amapawa?
3. ¿Wajuku nimtin agagmauwa ausattame?
4. ¿Juju agagmau augmaush wakesamesh distapash? ¿Wagkag?

<!-- image -->

## Augku pujusa

- Dekatkauk chichatsuk aujut ausata nunikam nuwi yamai ausata chicham senchi jiikim shig aidaika aujut unuimagminum.
- Antsamek anentai iman aidau wainkumek tsentsakta.
- Augsa emakum aents pachisa augmatmau aina dusha wajina dutikainawa nunu diyaku ata.
- Chicham ame dekashmau aidau wainkumek tsentsakta nunikam wajina taku tumainai tame nunú agagta.

<!-- image -->

## Agagmau augmau N° 1

## Uum najantanum dekapdaimau

(Duwik muun augmattsamu)

<!-- image -->

## Uum najantanum dekapdaimau

( Augmattai ausatin agagmau-Ujamu agagmau)

Etsa Bachigjai, mai, shigki katsuaju jikiag nagkamawajui uumi najanawagtatus. Eke Etsag ashimtsaig, Bachigkia najana ashimkauwai. Nunik pempenak, tsegkennum nenakiuwai kashin tsawak jukitatus.

Tuja Etsag nigka yama najantanak nagkamu wajuku uum atatua nunak.

Bachigkik ninka uumnak kamatkan juki jaipiu chuwin awasatatus, nunik wamkes ashimak wamak jeenig wakitkiu. Nuwigtushkam bachigkik shig chuwin awajus ashimkau asa kagkupi juki pempetan nagkamau; nunik shig pempeag pempenak duwi nuji juki shig pegkaejau.

<!-- image -->

Nuniai Etsashkam nishkam emamkemas kagkupi pempeag ashimak nuji juki pegkaeta nagkamau.

Bachigkik nigka apaa umpuatnun apugtak kakantu. Nunik pempenak inagnak initak waajin chuwin awasatatus nuna kakantu nuniai Etsashkam Bachig takamun wainak dutiksag nishkam emau diipas ashimkatatus tujash bachignak shig amaimainchau nigka senchi takau.

Bachig, ashi umiká pempenak etsanum uumi sukuatatus jikiu, etsa sukuam tutupin wajasti tusa. Uumin shig umik pempenak, tsentsakan baseg umiku.

<!-- image -->

Nunik, ikam weu tukuawash tusa dekapsatatus.

Tuja Etsak nigka wau ashimchau, waitus uum najantan ashimkau.

Nuniai Bachigkik nigka jega tau, uumi dekapeak bakichik pishakan tuku tau nunik dakau Etsash dekas niish najana ashimkati tusa.

Etsa Bachig depetkim kajeka pempenak yumigjau bachigkin: 'atakesh uumnak najanashtin atii tusa ¡kusuuiii! Tiu. Ashi aents aidau uum najantan dekau atinme timajai, tujash aja achatnai, dekatkauk kuntinun main ata takug uum najantana unuimaju atiia, tujash waitus, atus tuke atina takug, ¡kusuuiii!' tiuwai.

Duwik muun augmatu ajakunmaya dekamu, Proyecto de innovación educativa, FONDEP MINEDU, 2019

## ¡Anentai iman!

<!-- image -->

Awajun aidau utugchatan shig munta igkuina duka aents papii jigmamkichu aidau dita nugken waintuawag kuwashat dita wakegamun takainau numin, machikish apu ainau nuna disti timaush pachinachu nuna epettasag duwi kuwashat numi amuegak wegu.

Anentaimsa diyamak 2,5 millones tumain dakapa diyamak amukaje numin papiinash jigtsuk kasamak nuwiya 130.000 numi takastajai tusa mamikiamu takantsachu awai, ONG Global Witness tawa nunu aatus chichaman iwainawai Peru wajuk takawa nuna iwainak.

<!-- image -->

## Ausa nagkankamunum

Augsa antukmaujum umiktinun yaigtajame, juju iniimau aidau aikta. Kajimatkipa kumpagmijai ijunjamesh takamainaitme.

<!-- image -->

## Jujú takastin aidau aikta:

- ¿ Aents mamiksa pachisa augmatmaush yakita?
- ¿Aents augmatmauwa dusha tuwig batsamin ajabi?
- ¿Uum najanmaunmash wagkag dekapdainush ajabi?
- ¿Uumnash wajijaig najannush ajabi?
- ¿Aents pachisa augmatmauwa dusha wagkag Uumnash atsumnush ajabi?
- ¿Dekapdaimaunmash yaya depetmawa?
- ¿Bachigkish wagka niiya najanauwai tame?
- ¿Amesh wamkesak atsa dukapka asam najanmainaitam?
- ¿Wajuku numamtin agatai agagmauwa ausaume? 2
- ¿Waji nimtinaita numamtin agagmau ausaum dusha? 3
- Ujajatkatasa agatai agagta, augsatin agagmau diisam, aents pachisa augmatmau weganu pataetukam nuniakum wajina takainawa nunu agagta, wajuk nagkamna amuewa dushakam. 4

## ¿Uumish wajuk najantaimpaita?

Wají

Takastin atsumtin

Wajuk takataimpaita

Epenmau

<!-- image -->

<!-- image -->

<!-- image -->

## Eke augtsuk

- ¿Dakumkamunmash wajig nagkaemawa?
- ¿Aents shuwinun nugkuaju aidaush wají anentainash sukagtawa?
- ¿Agagmau augmaush wajina pachisag augmattsati?

<!-- image -->

## Augku pujusa

- Kumpajum aidaujai ashi betek chicham senchi jiikjum ausatajum.
- Antsamek nagkaemakiu iman aidau wainkumek tsentsakta.
- Chicham ame dekashmau aidau wainkumek tsentsakta nunikam wajina taku tumainai tame nunú agagta.
- Anentai iman aidau etegjam tenteata.

## Agagmau augmau N° 2

## Kandoshi aents aidau pachiashmau ijagsatasa waintuamu

<!-- image -->

## Kandoshi aents aidau pachiashmau ijagsatasa waintuamu

Kura aidau José nuwigtu Gonzalojai batsatkamu aidaun ijajuinak yujainau namak Pastaza tawa nuwi. Kura Josek nigka yama jinchau jinki ijagkagtustatus wekegu, tujash Kura Gonzalok nigka uweja mai amua mijan takak wekeyin Achuar, Candoshi, Shapra nuwigtu Wampís aidaujai namak Pastaza antsag Morona tawa nuwi, nuwigtush shig dékau dita wajuk batsamin ainawa nunak.

<!-- image -->

Makichik tsawan jinki wewenakua, kiyak suwe wegai batsatkamu Mamús tawa nuwi jegawajui, namak Huitoyacu tawa nuwi. Wamkes mochilajin jukiag jinkiag tutupit makichik aents apajui nemajin pujamunum jegawajui. Juka yujumkan nuwejai antsag uchijijai yuwinakug yujumak inagtainum yuwinau, tujash kura kaunamtai wamkes jeen iwayau, nunik nuwen chichajak yujamak ajamsata kura aidau tiu.

Nuweshkam ayu takug mama najukun, pampan nuwigtu namak inagkamun antsag nijamchin shikijuk ekettsau yuwatnume tusa. Kura José, pequepequenum minak yujumkan yutsuk yapagki wakau asa, shig yapagkimunum shig yuwau, nunitai Kura Gonzalo chichak tiu:

- José, juka yujumkak ashi amukchattaji, ampigtatji…
- ¿Wagka ampigtatji?, tusa iniasu kura José, shig yapagkiu asa.
- Jasta yamai dekattame, tiu kura Gonzalo nigka dékau asa.

Ujumak yuwawaju nunik kashin tsawak takastinun chichainau nunú apajui nemagnujai, tuja kurak ujumak yuwawag ampijaju kuwashat yujumkan, nuniak tiaju imanika yapajasi tusag. Nunu yujumak ampigmaun apajui nemagnushkam juki ataktu yujumak inagtaijin awagkiu, nuwi nuwe uchijijai jii anamainak pujamunum tuchpa. Nuwashkam uchijijai ataktu yuwinau nunu yujumak ampigmaun yapajainau asag, tuja nigka aishmagkuk kurajai chichak ataktu wakitki jeganta ekemsau chichak.

Bachik asag, tuntu ejawag kanutaijin kanagtatus wegaju. Antsag kura aidaushkam ditashkam tuntujin ejaawag kajinau. Tuntu ejawag tepesag chichainak, kura Gonzalo kura Josen ashismas ujak tiu:

- Kura José ujaktajame. Ina yujumkan itagtamama duka dita yumainjin itagtamame; ii tatnunak ditak dekainatsui. Ii ashi yuwa amuku ajinin, ditak yamaik yutsuk kajiimain ainawai. Ditak ajamastatus wakeyin ainau asag, tuke ditak nunin ainawai, dita yumainum nuna iina ajamjamsame, tikish dita yumainjig atsugmaitak. Juwig kashi yujumak sumamainuk shig atsawai, yaktanum kashi aish yujumak sumatia nuninchauwai juwig.
- ¿Tujash niish aishmagkush wagka yuwashme? Iniasu, kura Josek nigka dekachu asa.
- Ii ujumak yuwaku ampigmag nuwi tikish nii yumainjig atsugsame duwi ayatak uchiji yumainnak nunak uchijinak susame. Duwi nigka yutsuk kanawai.

<!-- image -->

## Ausa nagkankamunum

Kumpagmijai ijunjamum nujaig takasta nunikam jujú takastin umiktá.

- Jujú iniimau aidau aiktá: 1
- ¿Jujú augmatmaush tuwi nagkaemawa?
- ¿Kura Gonzalosh tuu batsatkamuna ijagkush wekaewá? ¿wajupa dukap ijagtsuk pujusaya ijagsatasash wekaewa?
- ¿Apajui nemagnu nuwegh wajina ajamsauwaitá?
- ¿Ame batsatkamugminish jusha yuuk agmujum?
- ¿Wagkag kura aidaush yujumkanash ashi amukchaush ajabí?
- ¿Apajui nemagnu jeenish wagkag kuntinu nejeesh atsuyi?
- ¿Wajuk anentaime amesh kura aidau yujumkan ashi amukchaju aina dusha wagka nunikuitá?
- ¿Waji eme anentsa dimain aidaush wainkaume juju augsaum nuwish?  ¿Waji dutikamu ainauka?
- ¿Apajui nemagnu nuwe yujumak inagkamun ajamasua nunú, nunú yutai aidauk jukish tikish yapajia inagtash inagmainkait? Najanata agajam wajuk tikichish yutaish inagmainaita nunu iwainaktin. 2
- Yamajam chicham aidau yajuakam najanata agaja akanjamu aidau. 3
- Agagmau ausaum nuwiya dakumkata nagkaemakiu iman aidau. 4

<!-- image -->

<!-- image -->

<!-- image -->

## Uwejai takatai aidau eme nugkutaiji nuwigtu takataiji

## Jusha dekamkayum

Dakumkamua nunú shig jitusa diista nunikam iniimau aina nunú aikta:

1.  ¿Nuwa aidaush wajina dutikainawa?
2.  ¿Anna takaina dusha wagka takainau tame?
3.  ¿Amina jeeminish, yamaish takainawak yujumkan inajuatasash nuwigtu yumi shikiktasash duwejai najanamu aidaujaish?
4.  ¿Nuwa nuwigtu aishmag aidaush pinig wegantun duwéjai najanainakuch anennash dukumjuchuk aagma?  ¿Wajuk dakumjin aagme?
5.  ¿Jaanch apijut nuwigtu pinig wegantu duwejai najanat aidaush yamaikish anen dakumjuka takamainai tamek?  ¿Wagka?

38

<!-- image -->

## anentsa diismi nuniaku iina aidaushkam chichamjukmi

## Jusha dekamkayum

Tikish nugkanmaya unuimat juki minamua nuwai yamai datsa ainau batsatkamunum iwayinawai jaanch ainaun nuwigtu jegá takatai ainaun tikishnumian nuniak iina muunji takaajakmaunak kajimatkiag weenawai, nunú tikish nugkanmaya itaa takamu aina duka shig pegkegchau jata sukagtin ainawai, nunú diisa dekas ataktu inanmainai uchi ainaujai takaku iina muunji takaajakmauwa nunú, apijut wegantun nuwigtu pinig najanat wegantu iina muunji takaajakmauwa nuna pachis agagmau aidau augku.

## Unuimagtin apugmau

Ausata etsegku agagmau eme anentsa diyaku takamu aidau, iina batsatkamujinia pujut.

39

<!-- image -->

<!-- image -->

## Agagmau augmau N° 1

## Awajún pinig najaná ájakmau

<!-- image -->

<!-- image -->

## Eke augtsuk

Ame ausattam nunú dekatkauk adaikamuji dista nuwigtu dakumkamujishkam nunikam emtikam anentai jukita wajinak pachisag augmattsati nunu, nunikamin yamai, ipajame anentai jukim juju iniimau aina nunú amina papiigmin agajam aikta.

1. ¿Agagmau augsattag dusha wajina pachisag augmatua?
2. ¿Waji unuimagtin apugkuiya agagmauwaita jusha?
3. ¿Dakumkamunum aents pachisa augmatmauwa dusha wajina takainawa?
4. ¿Wajuku nimtin agagmauwa ausattaji?

<!-- image -->

## Augku pujusa

- Agagmauwa nunú  jimagtukjum senchi chicham jikjum ausatajum.
- Agaja akanjamu aina nuwiya anentai iman aidau etegjam tsentsakta.
- Yamajam chicham aidau ejeta nunikam wajinak takug tawa nunú tita tuwi nagkaemawa nunú anentaimsam.
- Ame anentai iman diyamu wainkumek agajam jumainaitme.

## Awajún pinig najaná ájakmau

<!-- image -->

Awajún aidauk, ainawai 55,000 aents, dita batsatuinawa Amazonas nuwigtu Loreto, aantsag ujumak awajún aidau batsatui San Martín nuwigtu Cajamarca. Aentsji tikish ainaujai apatka diyamunmak patatkamunum pachiinui awajun aidauk peru ikamjiya nuwig, nuwigtú dita aentsjig shig iwainmamkau ainawai, nunuwai dekas ditan yamaikish wajuk batsamin ainawa nuna kajimatchau ainau duka, duwi ikamia aents tikish pujut ajamu ainaujai apatka diyamash dita ima wagaku ainawai.

Jujú aents aidau, dita dékamujig, kampantum apajuimsa diyamuji awai nunuwai dekas aentsu iwaintau dita pujamujin; Etsa, ikama muunji, Tsuqki, namaká muunji, Nuwigtú Núgkui, nugká muunji. Juwiya anentai jukiag awajun nuwa aidauk nagkamawag takasajui, pujut yanchuk nagkamna mina nuwi nagkamas nuwigtu ikamia juki takatai aina nuna ejeyu ainawai, dita anentai juki takamu aidauk uwejai takatai aina nunuwai, nuwi dekas shig dékannawai awajunnauwa duka aantsaik wainnawai niime wajuk takasmauwaita nunú. Ruraq maki tawa nuwi iwainamunum, dekas shig dekanae aents aidau wakejusa diyamu uwejai takasa pinig, ichinak nuwigtu buits najanamu aina nuna iina muunji jintinkagtuamun, aantsag dekas iwainawai iina pujutjin, dekas sujamu wegantunmashkam shig wantinui wajuk takasmauwaita nunú diyam

## Duwejai takamu

Kuntinush ainau batsamtaijiya awi pachitkawai atsumamu umigmamkata tamau, yutai wegantu ainau. Awajún nuwa aidau, dita, shig unuimakaje jegaya takastin ainau duwenmaya najantan, yujumak inagmainun nuwigtu yujumak wegkuka aantsag umagtin shikika ajamamainun, nijamanch shikiktinun tawai.

Pinig, ichinak nuwigtu buits najanmaun mamikis tawai, duwe ainau pachimja najantai tikish duwe pachimtsuk najantai, yukaip, tagkuip,

<!-- image -->

nuwigtu tikish jujú najanku takatai ainau ikamia. Unuimat uwejai takatai aina duka nuwa yacha aidau dékamujiyai, ikamia ayanu juki takaku iman iwainamua nunú. Atsumtai takastin aina duka yuanchuk nagkamas iina muunji takasmau ainawai; nuwa muun yacha aidau junak shig takatan dekainawai duwejai najantai aina nuna. Augmatmaunmash wainnawai duwejai takatak; jujú takaamu ainauk dekas shig iwainawai iina pujutjin.

Yamaikish kajimatchua ainawai iina pujutinak duwejai takatan yacha idauk nuniu asa tuke takainawai atsumamun umigmamainak egkeja nuwigtu shikika yuwatag tamaunum  .

Jujú takata nuwig nawa takataiji wainnawai. Jujai ditak iwainmamainawai dita batsatmaunmak. Yamaiya juwig, shig eme anentsa diyam awai juju duwejai takata duka, wagki kuwashat aents aidau wakejusa diyamu asa nuwigtu kuwichik jutanash itawai, nunuwai dekas pataajai yuwa ajamnaisa pujutan itaa duka.

## Takastin atsumamu aidau

Pinig aidau najanatasa atsumamu aina nunak nuwa pinigka najanin aidau ikamian juki takainawai, ditak shig dekainawai wajijai pachimja pegkeg najanmainaita nuna. Juna atsumin ainawai pinigka najannuk, duwen, chimi saepen, dukan, yukaipin . Nunú atsumamu yupichu juki takastag takuik, ii tikijunmaya juki takamain ajutjamainai nuwigtu kuitamsa takamainai. juju unuimat achika wegaku, tuwiya juki takannawa duka shig kuwitamsa nuwigtu anettsa takamainai.

Ministerio de Cultura-Perú. Tawa nuwiya jukim.

Kajimatkipa chicham etsegmau augsatin agagmauwa duka tuwi  jegantasa wakegaji nuwigtu waji mamikia pachisa chichastatji nuna etsejui, waji nagkaemakiuwaita nuna etsegkata tau asa, antsag wajina taku tawa nunashkam etsejui. Augsatin agagmauwa nuwi unuimagtin apusamua duka chicham etsegkatasa agagmauwai.

<!-- image -->

<!-- image -->

## Ausa nagkankamunum

Augsa antukmaujum umiktinun yaigtajame, juju iniimau aidau aikta. Kajimatkipa kumpagmijai ijunjamesh takamainaitme.

<!-- image -->

- Jujú takastin aidau aikta: 1
- ¿Wajuku numamtin agatai agagmauwa ausaume?
- ¿Waji nimtinaita numamtin agagmau ausaum dusha?
- ¿Yaa ainau tunawa namaká muunji, ikama muunji nuwigtu nugka muunji tuna dusha?, ¿tikichish dékasmek?
- ¿Yamaikish aents aidaush duwejai najanamunash takainawai tamek? ¿Wajuk iwainamainaitpa?
- ¿Wagka eme anentsajish diimainaita iina muunji dekaajakmaush?
- ¿Iina muunji duwe takasa najanamu aidaush tuwa akikesh aputame? ¿Wagka imanaita ame batsatkamunmash?
- ¿Wagka dékainau tame nuwa muun aidaush duweja najantanash?
- ¿Batsatkamunmaya nuwa aidau takaina dusha wajuk amesh diyame?, ¿yamai uchi aina dusha eme anentus diinawai tamek?  ¿Wagka?
- Jintiata nuwa aidaush wajijaig pachimjag najanua pininkan, ichinkan nuwigtu buitsan najanainakush. Dukug yacha iniasta.
- Chicham shuwinai batsakmau aina nunú jukim yamajam chicham dekatainum apusata nunikam chiju agagta.

<!-- image -->

<!-- image -->

<!-- image -->

<!-- image -->

## Eke augtsuk

- ¿Dukug dakumkamunum puja dusha wajukeawa?
- ¿Nii najana dusha wajinmak atsumtaigkita?
- ¿Jujú aents aidaunush dékachukum dita batsamtaijish? ¿wají dékame ditanush?
- ¿Wajina pachisag augmatua augtai agagmaush?

<!-- image -->

## Augku pujusa

- Kumpajum aidaujai bitat ausatajum.
- Nagkaemakiu iman ainau tsentsakta.
- Chicham ame dekashmau aidau wainkumek tsentsakta nunikam wajina taku tumainai tame nunú agagta.
- Anentai iman aidau etegjam tenteata.

## Agagmau augmau N° 2

## Matsigenka nugkutaiji

<!-- image -->

## Matsigenka nugkutaiji

Matsigenka aidau nugkutaijig adaitaiyai Kushma nuniashkuwish manchakintsi. Jaanch esajam apagmauwai, duka túnica nugkutia dutika nugkutaiyai nuwigtu nugkuu ainawai aishmag, nuwa aantsag uchi aidaushkam.

Kushmak makichik jaanch nuwa najanamui, tuja dita tsawanji ajamun diisag aniashkug agkan ajamunum takainawai. Kushma najanmauk makichik semanayai najanmainai, dékatkauk, ujuchin jukiag kutaminawai nunikag yajuinawai nuwi jaanch najanmain emainawai. Kushmak wainak tsawantin nugkutaiyai, antsag kushmanak najaninawai dita Matsigenka ainauk nugkugtinun, makishkikish ajutti takuik, dekas kampatum Kushma ajutkagtumainai. Duka, Kushma ajut wajasua nunu ajanum takaku jukitin, tikish jega pujusa nugkugtin nuwigtu tikichianu jistakesh jegakui nugkugtin.

<!-- image -->

Duwi yaunchkek kuashat uchiji ajamu akug dukug muunta nunú ujuchin kutama wajakui uchijin kushma apajatatus (Johnson, 2003).

Kushma apaamuk aishmag nuwanujaig betekchauwai. Aishmagnauk japijamujig yaki juki japijamui nuwigtu wenishkam chinapi, untsu nuwanuk japijamuk pee japijamui antsag wenik etseskamui. Yaunchkek nuwa aidauk jaanchin apainakug ajaka jigkajinakesh jukiag batsatuk apaajaku ainawai (ILV, 2006). tikishnashkam, tikish iinia aina nujai betek takainawai, untsu yamaiya nuwig shig yapajinae Kushma apaaamuk, yamaik maquinnum najanamu aina nujaish takainawai tocuyo tawa nujai.

Matsigenka wegantu ainauk tikishnashkam takainawai tsawantin iyashnum usumamun. Wainnawai dekatkauwa nuwi aishmag nuwigtu nuwashkam ipakui usumainua yapiin. Wiyajai pachimjamun usumainawai. Tikishchakam aantsaik wainnawai suwajai usumamu.

Aantsag tikishchakam wainnawai atsejutaiji numi najanamunuwi wainnawai chigki bashu uje batsakmau. Nunak atsejainau jistanum aniashkuwish ijunmaunum. Tuja untsu nuwa aidau, yaunchkek intashi tsupimaku ajakui nuwigtu nijajiyishkam tsupimaku. Antsag kurique tutain apujuinawai nujiin duka dita aan iwagmamtaiji.

Jukimui juka: Base de datos de Pueblos Indígenas u originarios. Adaptador. Jacob Esamat Shuwi

<!-- image -->

## Ausa nagkankamunum

Ijunja takaji nuniaku jujú takastin umiaji.

- Jujú iniimau aidau aikmi: 1
- ¿Machiguenga jaanchjish wajintu adaitaimpaita?
- ¿Wajupa tsawanta najantaimpaita?, ¿wajukuita, nunú amina chichamjumin tita?
- ¿Wagka Machiguenga aentsuch kampatumash kushmash ajumainaita?
- ¿Wajii yapajinau wainme ame batsatkamugminish yaunchuk nugkutai ajaku yamai nugkuamua nujaish?
- ¿Tuu anentai ajutjamua yamai datsa ainau iina muunji nugkujakmau nugkutan dakituina dusha?
- ¿Machiguenga Aents ainaunmash waji eme anentsa diimainush wainme? 2
- Juwi adaikata aishmagku jaanchji nuwanujai apatka diyamash tuwi yapajinua nunú. Wajina batsatkajaya nugkuinawa nunú kajimatkipa. 3
- Awajuni jaanchjish wajuku ajakuita nunú pachisam agagta papiigmin. 4
- Dakumkata awajuni jaanchjish wajukuita nunú nuwigtu waji batsattaimpaita dushakam . 5

<!-- image -->

| Yapajinmauji      | Yapajinmauji   | Atsumamu takastin   |
|-------------------|----------------|---------------------|
| Kushma aishmagnau | Kushma nuwanu  | Atsumamu takastin   |

<!-- image -->

<!-- image -->

## Iina ajajin tinamja ajakmamu

- ¿Dakumkamunmash wají wainme?
- ¿Wají takatna takainawa?
- ¿Wajina sujuinawa?
- ¿Batsatkamunmaya ainaush wají sujutainmash tuna ejegawajash sujuinawa?

## Jusha dekamkayum

Nantu aina nuwi dékamainai ajakmat wegantu aina duka, ajaa nuwi dakaji uminkamtai juuktasa. Yamaik Awajún aidauk iina muunji takajakmauwa nunak kuwashat kajimatki weenawai, nuniu asag shig ajak nejeunakesh juwinatsui.

Ajanum takatai aina duka awajunnumak takataiyai patayuijaig. Nuwa anentan yacha aidauk dakumjawai Nugkuin pachis ajaka ajakmakug, wagki nii Nugkui ajaknak susamu asaa.  Tuja apag aidauk ditak tikichin takainawai aishmagku takataiji ainaun.

48

<!-- image -->

## sujuktasa chichamjaji

## Utugchat wainmau

Shig sujamu atsamunum nuwigtu shig yupichu sujamunum awajun aiduak kuwishkin dukapkesh jukiagkesh batsattsui, duwi waitiamu awai, duwi wakegaji dekas sumak yuu aina dusha juti nugkeenia ajakmamu sujag nuna eme anentsa diitan unuimagtinme tusa. Duwi ausattaji chicham tishipsa etsegku agagmau nuwigtu wainkami wajukuita wakeesa diimainjish nunú.

## Unuimagtin apugmau

Augsata chicham tishipsa etsegku agagmau, wajuk pekaa agagmauwaita nunú ejeeta nuwigtu wajina ujajatkatasaya agagmauwaita dushakam.

49

<!-- image -->

## Agagmau augmau N° 1

Perúk yutain sukagtinai nuwigtu ajakmat kuwashat kaweg wegawai

<!-- image -->

<!-- image -->

## Eke augtsuk

Kampatum kumpagmijai ijunjatajum, nunikam agagmau ausajum takastin aina nunú umiktajum:

1. Dakumkamu diisam aiktá ¿Wajina pachisag agagmaunmash augmattsati?
2. ¿Agagmau ausatnush wajina unuimagti tusaiya agagmaukita?
3. ¿Aents dakumkamunum batsata dusha wajina takainawa?
4. ¿Wajuku nimtin agagmauwa ausattaji?

<!-- image -->

## Augku pujusa

- Dékatkauk takamtak ausata.
- Kumpagmijai akannaijam agagmauwa nunú ausata.
- Wajuk nagkama emattaji nunú agagmaunum awa nunú tsentsakta .
- Ejeta anentai iman aidau nuwigtu anentai patatkau aidaushkam agagmau ausattam nuwiya nunikam tsentsakta agatai niime wegantu usuttaiyai.
- Ejeta chicham yamajam aidau nunikam wajinak takug tawa nunú tita.
- Ame iman diyamu agajam julita.

## Perúk yutain sukagtinai nuwigtu ajakmat kuwashat kaweg wegawai

Perúk pachitkawai nishkam 12 pais aidau shig kuwashat pujut ayamu tutainum nuniak tuwinawai imaan ajumainai tusa 60 nuwigtu 70% tinamjamu kuntinush ainau. Jujú iman ajina nunú shig kuwitamka takashmaunum megkaetanum jegante ikam aidauk numi ajatjam mekaegak wegawai, jegajeatu wegau, nugka ajakmatai aidau amuegu, numi aidau jatan itau, entsashkam kuyuk wegau, kuntinush aidau batsamtaijishkam besek wegau nuwigtu kuntinush ikamia aidaush amuegu.

Ajanum takasag batsamin aina nuna pujutji shig wakebesemjai wagki ujunaush ainau asag aantsag namakan tagkumas sujupau aina dushakam, nunú diyamak wainnawai shig nugken kuwitamas takainachu juka besemainapi tusash diinachu, duwi emesek emainawai atakesh kakajus pegkeg emamainchaun.

Ímanai dekas, ajanum ajakmawag takau aina nunú chichamjuktinme tusa tamauk wajuk kuwitamkaish takamainaita emestsukesh ataktush tsapakmataish takamainanu anentaimsa, yumi, nugka nuwigtu numi ayaa nunú nugka anettsa takat, numi ataktu ajakmamu, makinjai takaamush pegkeg nugka emestsuk ajash takamain aidau.

Perunmaya ajanum ajakmawag takau aina nuna utugchatjig akanja kuwichik takamu aina nuwai, nuwi diyamak kuwashtai makichik ajaknak ajaawag takaina duka, nuwi wainnawai tinamag ajakmawag takainatsu nunú, nuwai dekas nugka emesea duka nuwigtu kawashat aan takatan unuimatuk weenawai.

Utugchat aig, ajanmaya sujamu ainaunak tikish país ainaush shig wakesa sumajam aji, 40 taya imaan paisnum sujamu ajutjamui, chujuin aina nunú sujamu, jiima sujamu, kinua sujamu, juka India nugkanum sujunnawai, aantsag China nuwigtu Japón jegawai kai sujamu. Minagri dekaapa diisa tawai, Perúk wantinui uweja mai amua dekatkau país ainau ashi nugkanum yujumkan sujin aidau tamaunum, tuja yaunchuk pujumiaji dekatkau espárrago sujamunum, kinua antsaik maca sujamu; kampatumnum patatkau kai nuwigtu alcachofa sujamunum, ipak usumtanum patatkawai pimientos ujuja sujamunum. Iina paisjig antsag uweja amua patatkawai ashi nugkanum diyam uva samek nuwigtu biik sujamunum; juya uwejan makichik ijuk patatkau mango sujamunum; mandarina sujamunum jimaja uweja ijuk patatkaji, kajui, ajeg aina duka; aceituna nuwigtu habajaig untsu uweja amua patatkaji; cebolla nuwigtu arándanojaig mai uweja amua patatkaji.

Nagkanku taji, iina paisjin kuwichik shig takamu akug bachikish ajanum ajakma takau aina nunak emegkakchattawai, ashi nugkanum kuwishkinum utugchat batsatmau awa nuniu aish. Tuja nuniaku ipaaji ajanum ajakmawag takaina nunú mijamtsuk takastinme tusa nuwigtu kuwishkinum tsakatchakam atii iina ajaji sukagta nunú sujaku tusa.

<!-- image -->

## Ausa nagkankamunum

Ijunja takaaji, umiaku jujú takastin aidau.

- Papiigmin agajam aikta iniimau aidau ausa antukmaujum: 1
- ¿Wajuku nimtin agagmauwa augsamesh amukume?
- a. Chicham etsegmau
- b. Augmatmau
- c. Chicham tishipsa etsegmau
- ¿Wajupa akanja agagmau awa?
- ¿Agagmaunmash tuwita mamiksa takasmaush?
- a. Perunum ajakma takaamu.
- b. Perú utugchatji.
- a. Tikish nugkanum sujamu
- Ejeta wajuk achimtija agagmauwaita chicham tishipsa etsegmau agagmaunmash nunikam papigmin agajam jukita.

<!-- image -->

Adaikamuji

Nunin amainai tamau

Chicham tishipsa etsegmau umiamu ayamjus nuwigtu dakitus chichaujai

Amuamu

<!-- image -->

<!-- image -->

<!-- image -->

- Agagmaunum tawai Peruk shig kuwashat dutikmainji ajawai tusa, tuja antsaik wainnawai emesmainji ajamushkam ¿Tuwa ainawa dusha? 2
- Peruk pachitkawai mai uweja amua país aidau yujumkan sujin ainau ashi nugkanum tamaunum nuwigtu 40 taya imaan tikish nugka ainamunum iwayag sujawai ¿Wajina shig wakejusajash sumainawa? Papigmin agagta. 3
- ¿Ame batsatkamugminish waji sujuinagme? 4
- ¿Akikesh yupichu sumaka yumainkaik?  Agagta pekaam yutai sujumain ainau akike aputusam. 5

<!-- image -->

## Kajimatkipa

Yaaya augsattawa nunú shig antukti chicham tishipsa etsegku agagmauwa nuna, adeagta paan antumain agagmau atii.

<!-- image -->

<!-- image -->

## Agagmau augmau N° 2

Tikich aentsu pujuti pachisa ausami: Yine pujuti dekamu

## Yine aents aidau

<!-- image -->

<!-- image -->

## Eke augtsuk

- ¿Dakumkamunmash wají wainme?
- ¿Wajina takainau tame?
- ¿Tuu batsatkamunmak pachinkatigki?
- ¿Augtai agagmaush wajina pachisag augmattsati?

<!-- image -->

## Augku pujusa

- Senchi chicham jiikim agagmau ausata.
- Anentai iman aidau tsegtsakta agagmau aujam nuwiya.
- Yine ainaush patayijaish ajanmash wajina takainawa nunú ejeta.
- Yamajam chicham aidau ejeta ame dekashmau nunikam wajinak takug tawa nunú tita tuwi nagkaemawa nunú anentaimsam.

## Yine aents aidau

Yine aents ainau chichameg, antsak Yine tutaiyai, pachitkawai familia lingüística Arawak tawa nuwi, tuja chichan ainawai Ucayali antsag región Loretoshkam; Atalaya nuwigtu Purús, Ucayalia awi.

Alejandro Smith (2003) chichak tawai, yine aents ainau antugkata takuik, Jujú batsatkamunmak shig dekau amainaitji nuwa takatji tuwita nunú.

Tuja dita wajuk batsatua nunú apatka yine nuwa diyakuik wainnawai takat akanja diyamunmak nunú betekak akandaiyag takainawai; iwainamunum wainnawai, nuwa ainaushkam dekainawai kuntin mautan antsag namak mautan aishmagjai betek.

Wajuku dita ainawa nunú diyamunmak shig namaká kanunum yujau ainawai; nuwiya wainnawai yaunchuk nagkamas ditak namaká ima yuu aina duka. Nunú wantinui yine aents aidauk initii nagkamas ditak namak muun aina nuna yantamen jeenak jegamin ainawai (Álvarez et al. 2010).

Yine aents aina duka ajak ajaatasa takaamu bekmi nuwigtu kagakmatai apeamu aina nunak shig yacha ainawai . ajajin ajakmawag sujin aina nuwiyag jujú ainawai mama, paampa, shaa, biik, idauk, yuwi, ujuch nuwigtu ajusnashkam ajau ainawa. Yujag juut aina nuwig jujú ainawai achu, kugkuk nuwigtu uyai (Mayor y Bodmer 2009).

<!-- image -->

Jujú aents aidauk dita ajakmamujinak sujin ainawai, aantsag sujuinawai numi aidaunashkam yakat Atalaya nuwigtu Sepahua tawa nuwi, duka awai departamento Ucayalinum. Aatus takainawai nuniak chichamjuinawai eme anentsa diitan, dita nugkeniak juki takaamua nuna, nuwigtu makimakichik aents ainau dita patayijai chichas shig kuitamsa atsumamu takatan chichamjuinawai.

Yine aents aidauk, yaunchuk dita muunji takaajakmaunak kajimatuinatsui nuwi wainnawai usuumamuji ainau ajak numi genipa tawa nujai nuniashkush suwajai, nunak nampeg muun awa nuwi usumaa ajaku ainawai. tuja Alejandro Smith tawai (2003), junak takainau amainai dita muunji yine aents aidaunum suwa augmatmau awa nuna anentaimas, antsag wajuk dita nagkamnawag miniajuita nuna iwainau asamtai.

(Red Educativa Regional - Cusco 2011).

<!-- image -->

<!-- image -->

## Ausa nagkankamunum

1

## Iniimau aidau aiktá:

- a)  ¿Yine aidaush wajina ajanmash takau ainawa?
- b)  ¿Yine pujutnumash yaaya ajanmash nuwigtu namak mautnumash takau ainawa?
- c)  ¿Wagka namaká uwettsach batsamin ainawa?
- d)  Wajina taku tawa juna agajush:
5. 'kuwashat nuwa aidau aishmagjai betek kuntinu maak nuwigtu namaknashkam main ainawai'  tawa nunash.
- e)  ¿Yine wegantu aina nuwish nuwa ainaush wajina takau ainawa? Aikta shig anentaimjam.
- f) ¿Batsatkamunmash tuwita ajaka neje ima senchi sujamush? ¿Wagka?

- Chicham numamtinnak chichau wainkata (chicham nunak taku tau) jujú chicham aina nuwi: 2
- Idai
- Antujut
- Chichat
- Utujimtsuk takat
- Júwamu
- Nampeg dutikamu

<!-- image -->

<!-- image -->

## Namak  aidau

Dakumkamua nunú kumpagmijai shig jikattsam dista nunikam jujú iniimau aidau aikta.

1. ¿Dakumkamunmash wajiya wainme?
2. ¿Pegkejak aina namak nuwigtu numi aina dusha?
3. ¿Ame batsatkamugminish wají namak aidau wainnawa?

## Jusha dekamkayum

Perú ikamji, Alto Marañón, batsatuinawai Wampis nuwigtu Awajún aidau,  tuja ditá pujutjig puyatjumain megkaetanum jegawai, wagki petroleon nuwigtu kuri takau ainau dita batsamtaijin utsanawag takainak ikaman emesainamunum.

Jujú jimag ishamain ai, dekamainchauk wantinui dase agkaju awa dushakam emeseamu, mercurio ajapeamunum namak beseawai aantsag tikich jiju kijin aidau takamunmashkam beseawai.

Jujú takat ainau dita batsamtaijin emestawai, dutikamu asa namak, kuntin egamka, yujag juuka yutaiji megkaegag minawai. Nunin asamtai ditak ayatak ajan ajamiag ajakmatan takainawai, kakajus ikamianak igkuinatsui nuniu asá ajanum imá senchi takainawai.

58

<!-- image -->

## ayamjaku  chichamjaji

## Utugchat wainmau

Namak besea duka petróleo takaamunum nuniawai antsag namak kuwashat aijaku megkaegak wega duka shig dekapasa diisa namak maa yuwashmaunum nuwigtu kuwitamsa anettsa takashmaunum, nuuwai yamai wainna nunú batsatkamunum yuwa pujumain atsa duka, nunú dekatasa ausattaji makichik jikamsa chichat agagmau, nunú augku anentaimjami nunika namak aidua ayamjaku chichamjaji. Nuwigtu, yumi pachisa augmatmau wainkattaji, Kukama pujutjiya nuwiya.

## Unuimagtin apugmau

Ausami nunika anentaimsa dismi yumi kuwitamat pachisa jikamsa chichat agagmauwa nunú duwi namak aidau ayamjaku chichamjaji.

59

<!-- image -->

## Agagmau augmau N° 1

<!-- image -->

<!-- image -->

## Eke augtsuk

Kampatum kumpagmijai ijunjam, agagmau ausatin augsatajum nunikam jujú takastin aidau umiktajum:

1. Dakumkamu diisam aiktá ¿Wajina pachisag agagmaunmash augmattsati?
2. ¿Agagmau ausatnush wajina unuimagti tusaiya agagmaukita?
3. ¿Aents aidautiyaitji dekas nugka emeseutik tamek?
4. ¿Jusha namak dakumkamunum wainag dusha tuwiyagkita?

<!-- image -->

## Augku pujusa

- Jikamsa chichat agagmau senchi jiikam ausata, nuwigtu emamkesam ame wajupa awagkim augmainaitme nunú diisam.
- Chicham ame iman diyamujum tsentsaktá.
- Augsa emakum dista jikamsa chichat agagmaush betekmamsa agajaik emamuit chicham akanja agagmau nagkanmau aina nuwish.

<!-- image -->

Jikamsá chichata akanjamuji: Chicham akanja agagmau. Nampet akanjamu. Chicham betekmamtin amuegu ainau. Agagmau tsujiagmau

## Yumi

Yumi, Yumi pegkeg nuwigtu sawi, Amek pujuta nuwaitme, Amejainchauk iik megkaekau amainaitji.

Tujash yamai wainjame bikaajau nuwigtu kusuju, Aents emestamjamtai. ¿Amesh utugkamume aikam atatkumesh? ¿Wagka tikima iish imanikaish emesajime?

Jikamsa chichamuk literatura tutaiyai chicham akanja agagmau, ii anentaimau chichamu.

Uwaja jamain wajasume, Ashi ishamsa diitai.

¿Wajuk jusha iwagmainaitji?

¿Wajuk yaunchuk pegkeg ajakuitam imanush ematjamki? Segajame, wait aneasam,

Iina wakaní nijajatjata,

Iina namakji iwajata,

Iina nugkeshkam iwajata.

Ashi nugka aina dushakam iwajata,

Ataktu wakitki pujumain atii.

<!-- image -->

## Ausa nagkankamunum

Jimagtukjum jujú takastin aina nunú umiktajum.

- Iniimau aidau papiigmin agajam aiktajum ausam antukmaujum: 1
- ¿Jikamsa chichataish wajina pachisaya chichawa 1 nuwigtu 2 maja nuwish?
- ¿Jikamsa chichataish wajupa akanja agagmauwaita?

<!-- image -->

|                        | Jikamsa chichat 1   | Jikamsa chichat 2   |
|------------------------|---------------------|---------------------|
| Nampet akanjamu        |                     |                     |
| Chicham akanja agagmau |                     |                     |

<!-- image -->

## Makichik utugchat iina nugken ukatuk wegawai

Makichik utugchat iina nugken ukatuk wegawai Yumik aan senchi emesam wegawai Jujú utugchata duka epegkami Atsumaji iina yumiji wajuk iwagmainaita nunú Nunú dutikashkuik, ashi ihamainnum jegattaji.

Yumik iina pujutan sukagtinai. Yumi atsakuig, ashi waitmainaitji. Duwi ashi ijuntuja chichamjukmi Iina yumiji pegkeg emesashmau atii tusa Iinu pegkeg atak amaina nunú.

Taranis Velasco

- ¿Jikamsa chichatai 1 dusha wajinak jintinkagtakug tawa dekatkau nampet akanjamua nuwish?
- ¿Wajuk epegmainaita iina yumiji emesashmau pegkeg atii takuish?
- ¿Jikamsa chichat 2 maja dusha waji anentaina sukagtawa?
- Chichamaunum 'Yumik pujutan sukagtinai. nujainchuk, ashi waitmainaitji' tamau agagmauwa nuwi waitmainaitji tawa dusha wajintuu antame.
- ¿Jujú chicham akanjamunmash, juna agagjush yana segak tawai tame?
- ¿Wagka aents ainaush anentaimainatsu agkaju iina batsamtaiji beseg weganunash? 2
- ¿Waji dutikmainaitme namak aidau ayamjakum chichamjakmesh? Makichik chicham akanjamu agagta juju chicham aidaujai nagkamnau aidaujai: 3
- a) Namak
- b) Kagka
- c) Ishamain

<!-- image -->

<!-- image -->

<!-- image -->

## Agagmau augmau N° 2

Tikich aents pachisa agagmau ausami: Kukama pujuti dekamu

## Namaká ajutpaji

<!-- image -->

<!-- image -->

## Eke augtsuk

- ¿Dakumkamunmash wají wainme?
- ¿Nuwa aidaush wajina takainawai tame?
- ¿tuu batsatkamunmag pachitkaush ainawa?
- ¿Wajina pachisag augmattsati agagmauch?

<!-- image -->

## Augku pujusa

- Chicham jiikim augtsuk bitat ausata, aantsamek Kumpagmijai  ataktú awagkim chicham senchi jiikim ausata.
- Anentai iman aidau agagmaunum wainkumek tsentsakta.
- Aentsu takataiji ainau iwainakta.
- Chicham ame dekashmau aidau wainkumek tsentsakta nunikam wajina taku tumainai tame nunú agagta.

## Namaká ajutpaji

Kukama aents ainauk tuwinawai, namaká pujutjig ajawai tusa: aentsjai tuke chichawai tuwinawai, pujutjin diisag nuwigtu wajukeawa tsawantinish nunashkam diisag; wajukuita nuna ('jaanchji') tuke yapajinui; agkajun yamagman jiyak tikish ajakunak epeawai. Namaká batsamin aina duka yapajinash aentsua nuninush wemainai.

Kukama wegantuk namaká nunishtain nuniakug wamak wantinin ainawai nuwigtu kakajus kajimatchatan juu ainawai. Tuke tsawantai dutikin ainawai dita takasa pujamujin, namak mautnum, yukumaunum nuwigtu uchi wasugkamaina nuwi, tujash aantsag namak pachisa augmatmau aina nuwishkam, apaji nuwigtu apachji pujú ájakmaun adeajag diinawai, nuwigtu ijunas chichasa pujutan, nugka ayamjusa chichatan kuwashat nugka emeseamu aina nuna disag: tikishnumia aents nii wagasush iinia aidau nugken waintuawagtatus diina nuna itagkatatus, patayijai batsatmaun emestau nuniak nugka emeseu, apupu najaneash aniawai, petróleo takauwa nunin wajasa aniashkush ijaak wekaena nunin wajasashkam wantinui. Namákak, junisag jasag achauwai amuechauwa nuninchauwai nuwigtu chichaman waamak yapagna nuninchauwai, yajaig wainiawa nujaig shig awagdaiyin aina nuninchauwai, augmattaiya dutika namakak augmainai, kajimatkimu aneaku. Yamai shig pegkeg augmatmau Kukamanmaya wainkattaji, Yacuruna.

<!-- image -->

Karwara (kukamanum) nuniashkush yacuruna (quechuanum) Yuminmaya aentsun taku tawai. Yuminum batsamin aina nuninun taku tawai (tsugki aidau, apupu aidau), aniashkush wantinui yumi muunji tamau nuwigtu yumi wakaní tamaushkam. Kuwashat wantina duka, yacurunak aents nimtin ainawai, nuniashkush ishamain ainawai nawe yapajinuawaske ainawai. Nina nuwe nuniashkush aishinakesh egak jiinin ainawai, 'kasamkatatus' kasamak juki namaká initken apusatatus. Kukama aidauk aents namaká megkaega nunak tsugki jukim nuniawai iwaku batsatui yacurunajai tuwinawai.

Marañonnum kuwashat ukaeyi jakeamu awa duka lancha muun ainau tsukaatiji kanu tsakat aidaun ukawai tusa tuwinawai kukama aidauk. Karwara iwaku ainawai, namaká initken pujuu ainau, nawe yapajiinau ainau, intashi esajam shuwin ainau, aentsua nunin. Duwi tuinawai aents tsugki juwamuk jakeatsui tusag, jaatsui, dita apujus pujuinawai. Karwara aidau nuniashkush yacuruna aidauk yumi initken pujuinawai, juwi aentsti pujunna nunik, namaká initken batsatui. Namaká wekaemin jujamkitasag aents najanenai, etsa tajima aantaig yacurunak nuwa eganai, Kanunum wegamin jujamkitatus wakegakuk japijatnai, tuntunum wayak japimaina nunik japiawai jujamkimtaig tikish nugkanum wainchatainum jegame namaká initkajin. Amek wekaemin waipakug, awantak jiinui, tuja puyatamu achipawai aents wajua wainkum, nuniakmek wakitkita.

Mina dukushug tujutin ayi yacuruna kasamkagtin tusa, kashikmas suweuch aig nantannawai nijamain ajutkagtakuik dijagtasa… 'etsa tajimaish wajuk dijagtameki, wagki etsa tajimai yacuruna aidauk awankak jinnai'…  'atumek nuwa ainagme, aneaku ataajum yacuruna jujamkinum'.

(Ramírez Colombier, 2015) Agagmau jukimu.

<!-- image -->

## Ausa nagkankamunum

Papiigmin umikta jujú takastin aidau:

<!-- image -->

- Apusata dekáske takum nuwigtú wait akuig jujú agagmau aina nuwi: 1
- a. Kukama wegantuk namaká nunishtain nuniakug wamak wantinin ainawai nuwigtu kakajus kajimatchatan juu ainawai.
- b. Ikama duka aents tikishnumia kaunau aidau awankam pujawai.
- c.  Karwara tawa duka tawai namakia aents taku.
- d. Agagmaunum tawai aents megkaeyina duka yacuruna aidaujai pujawai namaká initken.
- e. Yacurunak nawen namaká apujus pujakug shig pegkejai.
- Iniimau aidau aikam pempenkum papiigmin agajam jukita: 2
- a) ¿Kukama augmattaiji shig pegkeja dusha daajish tuwita?
- b) ¿Wagka nuwa aidaush namakash megkaeyinawa?
- c) ¿Karwarash wajukuita nunú shig niime etsegkata?
- d) ¿Wagka ishamin ainawai tame aents aidaush?
- e) ¿Wajukeenak Kukama aidaush kajimatkimujinash aneen ainawai tawa? Shig adeajam aikta.
- ¿Amina batsatkamugminish namakia wegantu augmattaish ajutjamuak?  Augmattsata batsatkamugmin wajuk iwainamainaita nunú. 3
- ¿Wagka kuitamainaitji iina namakjish? 4
- Makichik Yacuruna amina namakjumin dakumkata. 5

<!-- image -->

<!-- image -->

<!-- image -->

<!-- image -->

## Jamamtuchu pujut chichamjukmi

Dista dakumkamu nunikam augmattsata:

1. ¿Aents dakumkamunum wajaina dusha wajina dutikainawa?
2. ¿Waji tsuwakaik tsuwawaki?
3. ¿Yaa ainauwa tsuwajatmaunash jutikmainaita?
4. ¿Wajina dutikin ainawa aishman nuwajaish eke ampijaktsukesh?

## Jusha dekamkayum

Ikam agkan ajakui awajun batsatainaduka yacha ajaku ainawai waji ajak aidaujaiya tsuwamamainaita  nuna pachisag juu ainaun dekau ainawai waji ajak ainauwaiya tsuwamamaita nuwa pachisajag juu ainaun dekau ajaku ainawai duken kagkapen tsupikag, yagkujin, jigkajin, pujejin, puwajin, inia muntak juju ainu nuna ashi pachimag najanaa wajake ainawai ampimatain iyash najaimaku yakamamain ainaun aatus tsuwama wajaku ainawai ina munjig.

68

<!-- image -->

## iina tsuwamataijai tsuwamaku

## Utugchat wainmau

Jata covid-19 asama nuwi kuwashat aents aidau nuna jatan achimakag tsuwamajaje inia tsuwakai nuninak depetkaje jatan, achimakaig tusa ampi ijumataig aig. Jujuu jata jusha waji ampik tsuwamamainaita nunak ashi nugka tepaja nuiya yacha aidaush ejegainatsui. Tuja inia tsuwamatai yai tsumajag kuashat aents tsagagkaje nunin asamtai dekas juu aina nunui tsuwamamain achapash tusag ninawai inia tsuwamatia nuna. Nunin asamtai shiig ausa dintsati juu papi agagmau nunu nuniaku dekas juu inia tsumamatai aina nunu senchi susami.

## Unuimagtin apugmau

Ausagmi juu papi agagbauwa nunu nuniaku dekami dekas juu inia tsuwamatai aina nunau pegkegji nuwigtush wajuk tsuwajatua nunu pachisa.

69

<!-- image -->

<!-- image -->

## Eke augtsuk

Dista dakum kamu dekatkauk nunikam aikta.

- a)  ¿Wajina takawa nuwa dakumkamunum waja dusha?
- b)  ¿Wajina pachisag augmattsati papi ausatatg dusha?
- c) ¿Waji anentaimtusaik agagmaakita juu papiya jusha?
- d) ¿Waji papi ainauk asatjiki?
- e) ¿Waji papinumak agagmauwaita jusha?

<!-- image -->

## Augku pujusa

- Dekatkauk ausata chichatsuk ayatak anentaimsam tuja awagkim aukum senchi chichakam ausata nuniaku iwainaktatme dekas tuwita shiig iwainaka augmaush tuja imatiksa antumainchau aina dushakam.
- Juu ausam wagakum dekas chicham paanta antumain aina nunu nugkan tsentsakta.
- Etejata chicham yamajam ainau nuigtush chicham  atashmau ainaushakam nunikam antumain susata papi wajintu chichawa nunu.

<!-- image -->

## Agagmau augmau N° 1

## Inia tsuwamatai aidau jaamunmak shiig tsuwajatui

<!-- image -->

Juju tsuwamatai aina nunu takasmi tatuik injunja takamainai nuniaku juju papi aujku diimainai wajuk takamantata nuna pachisa ausagnuna ashiig ijuntsa diisa nuni takasmi tusa tumainai.

¿Wajuk augtaimpaita agagmau chichamak nuwigtu dakumkamujai agagmau aidaush?

Chichamak agagmauwa duka ashi augsa amuka antutai ainawai, tujash dakumkamujai agakmauwa duka wajuk shig antumainaita nunú diisa augmainai.

## Inia tsuwamatai aidau jaamunmak shiig tsuwajatui

Ajak inia tsuwamatai aina nunuka dekas iman pegkeg diyam awai, wagki iyash najaimamunum, tikish jata ampi tsagaumainchaunmash tsuwajatu asamtai. Yamaipat ausaje juna pachisag ashi inia tsuwamatai aina, nuninak dekas juju inia tsuwamatai ainana nuna ima pegkejai tsuwanat tusag. Juju ausa inia tsuwamataig imau pegkejai timau asamtai juna ampi najanin aidau jujai pachimag ampi najana jinawai. Juna ampi najanin aidau inia dekamun dekajuawag nuwi ekek ampin najanai naush kuashat ayawai, nunik atasaik awajun yaigkag taush awai, untsu tikish ainau ayatat awajunti dekamun jukiag ampi najanak ditak takainak inian wainak diyaush ainawai.

Ajak inia tsuwamatai aina nunaka wainkamu ainawai yaunchuk nagkamsa wajuk tsuwamaja minnimuita nuwi nagkamsa wainka ainawai. Juju tsuwamatai aina nunuka kuashat ainawai nunin asamtai iniag dita dekanau asag tsuwama wajake ainawai najaimamunum emegkaktatus. Tuja inia ampi iniayai tsuwamainkush shiig kuitamas takamain ainawai nuniashkush makichik dekas ampijatin yacha aina nuna inias takamain ainawai.

Ampimatai ainau, numpa iwajin aidau, jata wainmainchau ainaun, iyash najaimamun ampiji ainau ina iyashin iwajin aidau, kuwiman ampiji ainau, wakenum jaku tsuwamatai ainau, wakenum jaku kantaugka ajaptai ainau. Juu aina nunuwai wakenum, iyashnum jamantuchu pujustasa tsuwamatai ainauk.

Jui iwaintajime dekas ajak tsuwamatai pegkeg aina nuna pachisan.

Juju tsuwamatai aina nuna senchiji wainkaji kuwashtai tsuwamatai pegkeg aina nunuka.

Iyashnum imamu aina nunu: juka tsuwajatui iyashnum awantak nuigtush initak jamunmashkam nuigtush tuwi najaimaji nuna emegkawai

- Astringentes. Tawa nunuka tsuwajatui kuwim esamati tabaunum, nuigtush wiya iyashnum awanu chuigti tamaunum, antsag tikish jata ina iyashin aunak tsuwajatui.

<!-- image -->

- Diuréticas. Jui tsuwamataig takanui waken shiig nijag jata achimainchau emáaukukti tabaunumjujú tsuwamataig shiig pegkejai tsuwajatui tagkanumum, iyagbau chuwiamun nunik wakenum  shiig dijag pegkeg tsuwakchau ema ukuawai.
- Estimulantes. Juu tsuwamatai aina nunuka yaijatui yantsaptin senchi atan nuigtush yaijatui ina iyashi pimpikbaunum maak ekagtawai, takat senchi takasa pimpikmaunmash maak ekagtawai.

Yamai infografía tutaiya nunú dista.

## ¿Wagka dakumka agagbaush iwainamainaita?

Agaja dakumka etsegbauwa duka  yaijatui wamak chicham antumaina nuna.  Senchi yaijatmainai juu utunchak aina nui:

1. Chicham aganbauwanu wamak antumain ema etsegbaun.
2. Ujajatui chicham antumainchau wa nuna.
3. Wajuk papi ausa umikan nunu etsenbaun.
4. Ujumak emamun kuashat ajanbauwa nuna.
5. Apakja diyamu kuashak agagbau aina nunu.

<!-- image -->

## Ausa nagkankamunum

Papigmin juju takata nunu umikta:

<!-- image -->

## Papigmin aikta:

- a) ¿Waji pegkenjina ajakash ampimataish amawa?
- b)  ¿Wagka ampin najanin aina dusha ina muunji ampima wajaku aina dunash imatiksa mamiksash dinawa?

- c) Augmattsata wajinma tsuwamataiyaita  Llaten tawa nunusha nuniakum etsegkata waji jataiya tsagaumainaita nunú pachisam.
2. ¿Agagta tsuwamatai aidaun daji aidau tuu ajakaiya atumi pataimish tsuwamau aina nunú pachisam? 2
3. Yamai chichastatji muun aidaujai ame pujamnuiyajai, apajaikesh nuniaskumesh apashjumjaikesh juna pachis ujapaktinme tusa: 3
- ¿Waji jata tsawantaish achijatua amina nugkeminish?
- ¿Waji ajakna takainawa tsagagtasajash?
- ¿Eke ajak aidaun jutsukesh wajukna ainawa?
- ¿Wajukaya dekau ainawa jujú tsuwamatai aina nunasha? ¿Yaa jintintuawaita?
8. ¿Wajuk jintinmainaita muun aidaush ajak tsuwamatai aina nunu kuitamkatajum tusaish? 4
9. ¿Tuu ainawa ame eme anentsa diyamush juu ajak tsuwamatai aina dusha? 5

<!-- image -->

| Ajak    | Ajak ampimatai adau   | ¿Wajinma tsuwajatua?   |
|---------|-----------------------|------------------------|
| Llantén | Imamunum              |                        |
| Llantén |                       |                        |
| Llantén |                       |                        |

<!-- image -->

<!-- image -->

## Agagmau augmau N° 2

Tikich aents pachisa agagmau ausami: Bora pujuti dekamu

<!-- image -->

<!-- image -->

## Eke augtsuk

1. ¿Dakumkamunum wajaina dusha tuu nunkagmaya ainawa?
2. ¿Makichik tsawantaish chichamash antukchaukaitam?
3. ¿Wajina takainawa?
4. ¿Ii yamai papi ausattag nujaish betekashik dita takaina dusha?

<!-- image -->

## Augku pujusa

- Ausata juu papi senchi chichakam nuigtush shiig antumain.
- Chicham etejata antumain ainau nunikam tsentsakta nunú chicham etejaum nunú.
- Ejata chicham antashmau aidau nunikam etegkata shiig antumain papi tawa nunú aintsam.

## Bora aents aidaush jata achimakaig tusash wajuk kuitamamkaya puju ainawa

Borash antsag awajun pujuina numamtuk pujju ainawai. Tuja nuniayatak nugkak kampatum akankamui tuinawai, nugka ina najapau pujamu, nugka atushat waimainchau, nuintu nugka ii pujamu, ii nugka pujag juig ayawai aents aidau ajak, kuntin aidau nuintush wakan pegkeg wakan pegkegchaush kam. Tuja nugka initkenig pujuinawai tawai pegkejam dukug tawa nunú kuitamui tawai aents jata achimakag jakainum tusa. (Delgado Hugo 1999)

<!-- image -->

Borak ampimataijig atsugnai. Ditak nina ajake tsuwamataijik tsuwamau ainawai, nuintush yana emematin ainawa nuna segau ainawai, tuja tsagaumainchau wegak juu ainawai ampimatai Chorrera tawa nui.

Tuja jata ampimatainum tsuwamamain ataish utugchatan igkuin ainawai yajatua ishinka wemain atsau asamtai tujash nuigtush ampimatainum jegamtaish wamkesag ampichu ainawai dakamak waitin ainawai nuwi pujusag dakamainak kuishkin atsumau asag yujumak tsaika etsanum anagmaun kagasuchin nuna yusag yujas ampimau ainawai.

## Dekami waji ajakaiya Borash tsuwamaush ainawa nunú pachisa

## Yujumkajai tsuwamatai

Bora ainauk yujumkan yumiji yumiskai tsuwamau ainawai putsuamunum.

Ijagmasag takau ainawai, nuwa uchigmaktatus wakegainakug yujumkan ijujag yumijin juki umin ainawai nuigtush nantsemin ainawai tikishnash dutikin dita wajuk katauwa ainawa nuna.

Juju jutika takamu aina junak yamaikish takainawai, makichik tsawantai makishik nuwa Bora chichaman aimkami, nuwa yama ejapjuka dusha tsanimpa dukejai tsuwamau ainawai uchi senchi kajemtichau akinati tusa untsu nunikchamak uchik kajemtin chichama antuchu akinui tusa. Juju tsuwamu aina nunak muun juna dekau juna tsuwamainai  nuwa shiig uchigmakti tusash uchi pegkeg akinati tusash aatus tsuwau ainawai nunu uchi akina jataish wake najaimatash, buken najaimatash dita tsuwamataijin tsuwau ainawai.

Juju aja antugnaisa tsuwaniamuk amainai shiig ijuntsa agtugnaisa pujamunum juju yujumak dekenka yumi umamuk pegkegnum yaijatui ina jeen shiig antugnaika pujamunum, nuigtush nantsemaun  makesh utugchat ai shiig ijunja wasugkamau nagkaemakti tusash umin ainawai tujash junak Bora aatus takau ainawai.

Muun aidau uyumasag nina duka yamai pujutajuig ashi yaunchuk wajuk tsuwamaja pujuu wajakmauwaita nunú unuimatnak dakitainawai nuninak ampimatai apashnau aina duwi ima wenawai nunitai uyumas dinawai dita muunji aidau.

<!-- image -->

## Ausa nagkankamunum

Juju agagmauwa nunu ausa ashimkam papigmin takasta:

<!-- image -->

<!-- image -->

- Agagta ajam dekasketkuig tuja dekaskechuitkuig ajam tsentsakta inimau aina nunui: 1
- a) Borak  kampatuma imanik kanaka.
- b) Dekaskekaik uchi kajenun yujumkam yumijin amin aina dusha
- c) Pegkejam dukug tawa dusha nugka initkenin pujuwaik
- d) Bora aidaush utugchat ai tusag yujumkan ijujash umin aina
- e) Pegkejam dukug tawa nunú yaima duish anennakesh dakumkag tsuwau aina

## Amina papigmin aikta:

- a) ¿Yamai pujuta duish Borash wajuk ampimaya batsatua?
- b) ¿Yaa ainauwa batsatainawa yamai ii nugkanum pujag juish?
- c) ¿Tuu ainawa wakan pegkegchau aidaush Bora pujutinish?
- d) ¿Amesh ajak tsuwamatai aina duish aets jaush tsagaumainai tamek? Augmattsata ame anentamau
5. Juajui etsegkata wagka pegkejaita yujumkajai tsuwamamush: 3
6. ¿Wagka yamai aents aina dusha puyatjusash ninatsua inia tsuwamatai aina nunash? ¿Wajukmainaita yamajam datsa aina nunú juju ajak tsuwamatai aina nuna uyumasag diyash maunmash? 4

<!-- image -->

<!-- image -->

|                              | Yujumka yumiji   | Yujumka duke   |
|------------------------------|------------------|----------------|
| Wajinma pegkejaita yujumkash |                  |                |

<!-- image -->

<!-- image -->

<!-- image -->

## Yaunchuk jega

Jitusam shig diisam nuwi augmattsata:

1. ¿Waji wainme dakumkamunmash?
2. ¿Jujú ajakash wainnukum? ¿Tuwita daajish?
3. ¿Jujú ajaknash Awajún aidaush wajinma takau ainawa?
4. ¿Wajina dutikin ainawa eke jega jegamtsukesh?

## Jusha dekamkayum

Aishman Awajunik jega jegamkattakug dekatkauk kaapin atsujaa umin ainawai, antsag duka juuka umin ainawai, nuwigtu dukan ikaunmawag shig dapiag anaka idaiyin ainawai tuja yanauwaita nunú shig kuwitamas uweja amua tsawan wegak juki shig ukuwai, pegkeg tsawantinik wamkes jujuawai, untsu yumitininik wamak jujuatsui, niimek shig jujukag pushujin wegawai samekmau ajakua nuna yapajinak.

78

<!-- image -->

## jegamat chichamjukmi

## Utugchat wainmau

Ii batsatag nuwi takashtai juki takaamak, kuwashat pegkegchau itaawai ii batsatkamujin.

Chicham tishipsa etsegmau agagmauwa nuwi wainkattaji jujú pachisa chichamu, nunú shig anentaimsa distatji yaunchuk jega jegamat chichamjut.

## Unuimagtin apugmau

Chicham tishipsa etsegmau agagmau ausattaji nuniaku yaunchuk jega jegamat chichamjaku tuwa atsumamu juki takannawa nunú apatka diistatji.

79

<!-- image -->

<!-- image -->

## Agagmau augmau N° 1

## Ikamia jegá itamu

<!-- image -->

Etegkata makichik kumpajum nunikam niijai ijunjam takasta umiktin apusamua nunú.

<!-- image -->

## Eke augtsuk

Dakumkamu diisam aikta.

- a) ¿Aishman aidaush wajina takainawa?
- b)  ¿Tuu atsumamu ainauna jukiajaya takainawa?
- c) ¿Anú jega nimtin aidaush pegkejashit? ¿Wagka?
- d)  ¿Wajina pachisag augmatua ii ausattag dusha?
- e) ¿Wagka jusha augsatnush agagmauwaita?

<!-- image -->

## Augku pujusa

- Dékatkauk amekeush bitat ausata nunikam nunikag nuwi kumpagmijai ijunjam senchi jiikim ausatajum, ashi wajuk augtaimpaita nujai.
- Tsentsakta etsegtin dekapatai ainau wainkattam nunú agagmau aujam nuwiya.
- Chicham ame dekashmau aidau wainkumek tsentsakta nunikam wajina taku tumainai tame nunú agagta.
- Chicham atsuumain wainkumek yantamchijin agagta augsatin agagmauwa nuwi.

<!-- image -->

Dékapatai aidaun niimen etsejin.

Juka daanash yapagmainai wajupaita nuna diisa.

## Iwainamu:

Tseg aents aidau

Jimaipituk yumi yajaamu

Kampatum nantu

## Ikamia jegá itamu

Duka ainau jega jegamtai aina duka shig atsumtai iman ainawai aents ikam batsamin aina nunauk, kuntinush ainau batsamtaiji asa nuniatsui, juka nuniawai ikam kuwashat ayau asa nuwigtu kuwashat wakesa diitai asa. Iju aina duka kuwashtai nuwigtu tinamjamui bakichik nintinchau.

Iju kuwashat waintai aina duka, shig imanai wagki kuntinush aidaush nuwiyan ditash yuwawag batsatuina asa, nunú nejeamun yuu ainawai kuntin nayau aidau, kuntin pejekeg yuu aidau, kuntin pamau wegantu nuwigtu namak aidau; aantsag dekas imanai aents nuwi pujuu aidau atsumamuji epegtumatag tamaunum, wainnawai achiniaka nunú iju-aents-kuntin wajuk dita batsatua nunú dekaata tamaunum.

Nuniu aig, jujú juki takamua duka wainnawai yuwatasa juwamunum, uwejai takastin aidau takastasa, ampi, kugkutai aidau, ajaka tsapamtikin aidau, nugkutai aidau, dekaskenmak, jega jegamaunum. Iju wegantu aina nuna duke juki nuwigtu numiji juki takamuk shig atsumtaiyai jega jegamaunum ikamia aina nuwig, jujuwai dekas shig atsumtaiya duka, wagki numi atsakuig jegak jegamaitsui nuwigtu jegak atsumainai.

¿Wajina dukega ima senchich takannawa? Nuwi wainnawai kampanakIrapay (Lepidocaryum tenue), chapi-yarina (Phytelephas macrocarpa) jega yakí inigkatasa, Kupat-Cashapona (Socratea exorrhiza) jegá patashmitasa takataiyai nuwigtu nagkanku Shimpi-Huasai (Euterpeprecatoria), atsumnawai tanishmagtasa' antsag pegmagtasa. Jujú iju ainaujai takatai ai, takataiyai tikish numi katsujam ainaujai duka jegatin ainau nuwigtu tanishmagtinchakam.

Nuwi batsamin aidauk nuna shig dékau ainaitak, tuwi aents kuwashat yujaká wegawa nuwi numi wegantu jega jegamkatasa takatai aidau kuwitamsa anettsa takashmau awai takashmau awai, wagki kuwashat yajuumau asa jega jegamkatasa. Nuwai dekas jujú takatai ainau diyam amuegak antsag megkaegak wega duka.

Duwi, dekas shig jitusa dimainaitji wajuk shijash kuwitamsaish takamainaitji nunú, megkaekush waji utugchatna itawa, antsaik wajupa dukap tsawannash juki mamuwa dushakam. Nunú iwaintupaktatui wajupa atsumamush awa nuna aantsag wajupa dukap pujusaiya atsumnawa nunashkam, nuna shig iwaintupaktatai nunú nuniaku kuwitamsa takastag tamaun anentain itatjamatta nunú.

<!-- image -->

## Ausa nagkankamunum

Kumpajum aidaujai anentai jukitajum nunikam papiigmin umikta jujú takastin aidau:

<!-- image -->

## Jujú iniimau aidau aikta:

- a) ¿Tuu pachisa augmattsamuita agagmaunmash?
- b) ¿Iju aidaush wajinma pegkejai taji? Jintiata

<!-- image -->

## Iina muunji yaunchuk jega jegamá ájakmau

Amazonasa nuwi kuwashat waji ayau aig chichamak yapajinkau ayaitak kuwashat betekmamtinji ajawai. Batsatkamu najaneu aina duka agkaju ejape diisa najanamui, tewa wasugkamtaishkam antsaik, wajuk namak akaewa nunú diika najanamu ainawai. Jegashkam ikagkat jegamjamu ainawai, nuwig piyaka batsatmau atsawai.

Aents wajukunum batsatua duka dita diisag waji jegamka pujumainaita nuna shig dekainawai nuniu asag waji ayawa nuna jegamak pujuinawai, dita batsatmaunmak shig unuimatuk atsumamu ajamash nuwiyanak jukiag takainau asag.

Senchi etsanmau nuwigtu yumi yutamu aina duka makishkish puyatjusaik diimaitsui duka epegkamui wagki nuwi aents batsata duka nuwi wajuk pujustatua nunak shig dekainau nuwigtu unuimatkaju ainawai.

Jega ikam jegamtaiya duka dukap tsawantaikesh jegamkashmauwai ujumak tsawantaig jegamtai ainawai, yumi yututin nuwigtu esattinchakam pujumain diisa jegamkamu ainawai. Shig dukap nenaa jegamkamu ainawai yumi tajaegak ajapnamain disa nuwigtu tanishmagchamu ainawai, ashi ikamia atsumamu juki takasmau ainawai. Yujumak inagtaishkam antsag akankamui, tujash nunú jeganmak achimtikamui jega teejiamunum takuish tumainai.

Adaptado por: Jacob Esamat Shuwi

- c) Jujú dakumkamua nuwi aimjata wajupa niimtina iju wegantush awa nunú:
- d) Ikamia atsumamu aidau juki takamuk agagmaunmak tawai, dukap tsawantai takamaitsui, ¿Jintiata wagka tawa nunú?
- e) ¿Ikamia jegash wajuk jegamkamuita nunú jintiata?
- f) ¿Jeemin etsa senchi etsanmaunum pujusmesh wajuk dekapeame?
- g) ¿Wajijai jegamkamuita amina jeemish nuwigtu kumpagmi jee aidaush?
- h)  ¿Wajuku amainaita jeemish tsawan yamai yapajinak wega nuwish?
- i)  ¿Ame yamai papii augnaitam nuwish, chichamjumainkaitam jegak junin atiinme dukajai jegaamau tusamesh nuniaku ii pujamu kuitamtash?
8. ¿Wajuk pugkegchaush wantinua ame batsatkamugmin jega ashi cementojai jegamjamu nuwigtu calaminajai jegamjamu ainakuish? 2

| Kanaju aidau       | Daaji científicunum adaimau   |
|--------------------|-------------------------------|
| Takaanak (Irapay)  |                               |
| Chapi (Yarina)     |                               |
| Kupat (Cashapona)  |                               |
| Shimpi (Sinamillo) |                               |

<!-- image -->

<!-- image -->

<!-- image -->

<!-- image -->

Pegkegchau aidau augmatmau juka makichik takatai, agagmau, makichik aents aujus diisu dutiknai, jiyawai nii ausamunmayan anentain yamagman nunik anentaimas diyawai, antsag eme anentsach diyawai, wajuk nii antuke nuna, iwainamu wainmau:

-  Juna agajush tuwa anentaiyai agaje.
-  Wajuk chichakaya agaje.
-  Ii pujamua nuwi wakejusa chichamain.
-  Yamai pujuta nuwiya chichamu.
- Tuwita pegkegchau aidaush nunú augsaum nuwiya papigmin agagta. 3

<!-- image -->

<!-- image -->

<!-- image -->

<!-- image -->

## Eke augtsuk

1. ¿Jutik jegamkamush tuwiya ainawa?
2. ¿Wajijai jegamkamuita?
3. ¿Jega jegamkamua dusha amina batsamtaigminia aina nuninkait? ¿Wagka?
4. ¿Wajina pachisag augmattsati agagmau ausattag dusha?

Adeagta takastin umikmauwa nunú takamainaitme kumpagmejai ijunjam.

<!-- image -->

## Augku pujusa

- Senchi chicham jiikim augsata, wajuk shig augtaimpaita dutikam. Pempenkum kumpagmijai ijuntujam ausata, pusut batsatkamua nunú ajantusam.
- Chicham ame dekashmau aidau wainkumek wajina taku tumainai tame nunú agagta.
- Yantamchijin augmattsam agagta, ame aan anentaimkumek.

## Agagmau augmau N° 2

Tikich aents pachisa agagmau ausami: Aymara pujuti dekamu

## Aymara aents aidau wajuk jegamnuk ainawa nunu wainmau

<!-- image -->

## Aymara aents aidau wajuk jegamnuk ainawa nunu wainmau

Aymara aidau takasa jegamkamujik shig pegkeg iman ainawai muja tsetsek aina nuwig. Jujú jegamkamua duka shig anentaimsa diisa ashi wajukunum awa nunú iman takasmauwai tsetsek senchi amaunum pujumaina nunú, wajuk dita anentaimin ainawa iman aidau

<!-- image -->

wainawai. Jujú agagmauwa nuwi, wainkattaji aymara aidau jeesh wajuk takasmauwaita nunú, wajuk anentaimsa takasmauwaita muja pujamu aina nuwish, nuniaku tikishchakam wainkattaji ditash wajuk anentaimin ainawa dushakam.

Aymara aidauk jegan jegamkug jegama wajakui kayajai ekenag nuwigtu jeeg tsakaskatun.

Jega muun jiika jegamkamuk ajakajui apajui kantamjutai aidau, nunak jegama ajakajui anit aina nuninnum, nuwigtu jistamjutai ajakajui.

Jega dékapa jegamat aina duka aimaranmak wainnawai shig takasmau aidau, nuniu asa jeenig apujuinau kuntinun dakumak, wakiam dakumkamun aniashkush yama kayanum dakumkamun.

Aymaranmak antsaik wainnawai yumi nugka juki etsapimu jeganum nuwigtu ajak ukatkatnushka etsaptimi aidau, nunin asa ajakmamuk shig neje ajakui.

## Dutikmainji ajau

-  Aymara Jegamat aidaunum, wainnawai kayajai takatai, duka takatak wainnawai kayajai jegamku makishkish kaya puukmaujaik takannatsui kaya takashmaujai takataiyai. Nunú imatiksa jegamkamua nuwai shig kakajus nugka uugtaish iyaumainchau antsag shig senchi kakajus tegamainchauwa duka.
-  Aymara jegamat aidauk aantsag wainnawai dekas ikamia aidaujai achiniaku. Jegamkamu aina duka shig tuwi mamiksa jegamji dusha dismauwai tsetsek kakajus waimainchau nuwigtu kakajus tegaemainchau antsag dukap pujumain diisa. Nuwi wainnawai nugkajai kuwegmau, antsag yumi ajak ukatmainchakam uyuma aneakas jumain ainawai.

## Dutikmainji atsuju

-  Iman eme anentsa ditai aidau megkaemau: regionnumak jujú aymara tasa jegamtaijiya dukashig ememattsa ditai tusa adaikamui. Nunin aig, yaktama wegamunum nuwigtu jega yaunchuk jegama jakmau kuitamchamunum yamai kuwashat tegajag emainawai.
-  Batsatkamunum aents batsamin ainau yajash wegamu: yaktanum pegkeg jega jegamja wegamunum kuwashat nugka muuntan anetuk weenawai nunuwai aents batsatkamunum pujuinaunak ataktu awagki dita pujutaijin awemainawai, nuniamunum yaunchuk jegamat ajakunak tegajag emainawai.
-  Eme anentsa diita nunú atsawai: aymara jegamat shig pegkeg aig yamai aents aidauk eme anentsakesh diinatsui, duwi wainkaush diyam awai. Jujú anentain sukagtawa dekas unuimagtajai tusa anentai atsaun, duwi, megkaekattawapi tunawai.

Felicidad Herrero Cozar. 2023 tawa nuwiya jukimui.

<!-- image -->

## Ausa nagkankamunum

Ausam inagnakum, kumpajum aatsam, papiigmin takasta jujú umiktin:

- Jujú iniimau aidau aikta: 1
- a) ¿Agagmaunmayash tikish adaikamuji aputumainchaukaitam?
- b) ¿Tuwa ainawa dutikmainji ajamu antsag ditikmainji atsuju aina dusha jega jegamtanmash aymara jegamat aina nuwish?
- Jujú iniimau aidau aikta: 3
- a) ¿Jega wajaju nuwigtu apajui kantamjutaiji jiika jegamjamu aina dusha Aymara aina nuwish yamaikish kuwitamainawai tamek? ¿Wagka?
- b) ¿Wajuk amesh anentaime Aymara jegamjamu aidau megkaemainnum puja dusha? Shig anentaimjam aikta.
- c) ¿Datsa aina nuwai yaunchuk jega ajaku aina nunak kuwitamainauk tamek? ¿amesh wajuk dutikmainaitme?

<!-- image -->

<!-- image -->

Agagmau ausaum nunu diisam anentaimjam nunimainchau wainmaujum anentai apusata.

<!-- image -->

<!-- image -->

Awajún

<!-- image -->

REGIÓN

CONSONANTES

VOCALES

GRAFÍAS

APROBADO POR

LENGUA

<!-- image -->

<!-- image -->

## CARTA DEMOCRÁTICA INTERAMERICANA

El  22  de  julio  de  2002,  los  representantes  de  las organizaciones  políticas,  religiosas,  del  Gobierno y  de  la  sociedad  civil  firmaron  el  compromiso de  trabajar,  todos,  para  conseguir  el  bienestar  y desarrollo del país. Este compromiso es el Acuerdo Nacional.

El Acuerdo persigue cuatro objetivos fundamentales. Para alcanzarlos, todos los peruanos de buena voluntad tenemos, desde el lugar que ocupemos o el rol que desempeæemos, el deber y la responsabilidad de decidir, ejecutar, vigilar  o  defender  los  compromisos  asumidos. Estos son tan importantes que serÆn respetados como políticas permanentes para el futuro.

Por esta razón, como niæos, niæas, adolescentes o adultos, ya sea como estudiantes o trabajadores, debemos  promover  y  fortalecer  acciones  que garanticen el cumplimiento de esos cuatro objetivos que son los siguientes:

## 1. Democracia y Estado de Derecho

La justicia, la paz y el desarrollo que necesitamos los peruanos sólo se pueden dar si conseguimos una  verdadera  democracia.  El  compromiso  del Acuerdo  Nacional  es  garantizar  una  sociedad en  la  que  los  derechos  son  respetados  y  los ciudadanos viven seguros y expresan con libertad sus opiniones a partir del diÆlogo abierto y enriquecedor; decidiendo lo mejor para el país.

## 2. Equidad y Justicia Social

Para  poder  construir  nuestra  democracia,  es necesario  que  cada  una  de  las  personas  que conformamos esta sociedad, nos sintamos parte de  ella.  Con  este  fin,  el  Acuerdo  promoverÆ  el acceso a las oportunidades económicas, sociales, culturales y políticas. Todos los peruanos tenemos derecho a un empleo digno, a una educación de calidad, a una salud integral, a un lugar para vivir. Así, alcanzaremos el desarrollo pleno.

## 3. Competitividad del País

Para afianzar la economía, el Acuerdo se compromete  a  fomentar  el espíritu de competitividad en las empresas,  es decir, mejorar la calidad de los productos y servicios, asegurar  el  acceso  a  la  formalización  de  las pequeæas  empresas  y  sumar  esfuerzos  para fomentar la colocación de nuestros productos en los mercados internacionales.

## 4. Estado Eficiente, Transparente y Descentralizado

Es  de  vital  importancia  que  el  Estado  cumpla con  sus  obligaciones  de  manera  eficiente  y transparente  para  ponerse  al  servicio  de  todos los  peruanos.  El  Acuerdo  se  compromete  a modernizar la administración pœblica, desarrollar instrumentos que eliminen la corrupción o     el uso indebido del poder. Asimismo, descentralizar el poder y la economía para asegurar que el Estado sirva  a  todos  los  peruanos  sin  excepción.  Mediante el  Acuerdo  Nacional  nos  comprometemos  a desarrollar maneras de controlar el cumplimiento de  estas  políticas  de  Estado,  a  brindar  apoyo y  difundir  constantemente  sus  acciones  a  la sociedad en general.

<!-- image -->

Bandera Nacional

<!-- image -->

## SÍMBOLOS DE LA PATRIA

Himno Nacional

Escudo Nacional

<!-- image -->

## Declaración Universal de los Derechos Humanos

El 10 de diciembre de 1948, la Asamblea General de las Naciones Unidas aprobó y proclamó la Declaración Universal de Derechos Humanos, cuyos artículos figuran a continuación:

DISTRIBUIDO GRATUITAMENTE POR EL MINISTERIO DE EDUCACIÓN PROHIBIDA SU VENTA