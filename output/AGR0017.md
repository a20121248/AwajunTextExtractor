## Textxo

<!-- image -->

Texto de Comunicación del 3° Primaria - Awajún

<!-- image -->

PERÚ

## La ciudadana y el ciudadano que queremos

<!-- image -->

<!-- image -->

<!-- image -->

## 3 Tsayag

Texto de Comunicación del 3° Primaria - Awajún

## Tsayag 3

## Texto de Comunicación del 3° Primaria - Awajún

©Ministerio de Educación Av. De la Arqueología cuadra 2, San Borja Lima, Perú Teléfono: 615-5800 www.gob.pe/minedu

Primera edición, 2023 Tiraje: 4960 ejemplares Impreso en setiembre 2023

## Elaboración de contenido

Naver Allui Piuk

## Revisión lingüística

Segundo A. Bakuants Cuñachi

## Validación participativa

Gumercinda Duire Sunguinua, Andrés Sánchez Kiankia, Florentina Wampiu Weepiu, Patricia Wajajai Yaun, Lucy Paape Anag, Maria Chumap´Tsegkuan, Isaac Piitug Pijushkun

## Asesoría y revisión técnica (Digeibira-DEIB)

Angélica Ríos Ahuanari

## Diseño y diagramación

Rodrigo Vasquez NUñonca

## Ilustraciones

Archivo Digeibira-DEIB

## Cuidado de edición

Segundo A. Bakuants Cuañachi

## Impreso en:

Lettera Gráfica S.A.C. Av. La Arboleda N° 431 - Ate - Lima - Perú RUC 20507839283

Hecho el Depósito Legal en la Biblioteca Nacional del Perú N° 2023-07668

Todos los derechos reservados. Prohibida la reproducción de este libro por cualquier medio, total o parcialmente, sin permiso expreso de los editores.

Impreso en el Perú /Printed in Peru

<!-- image -->

Dirección General de Educación Básica Alternativa, Intercultural Bilingüe y de Servicios Educativos en el Ámbito Rural

Dirección de Educación Intercultural Bilingüe

<!-- image -->

## Iwainamu

## Anentak papijamnu:

Augtai 'Tsayag 3' aminai anentaimsa umikmauwai. Batsatkamugmin yujag juwaamu, ajakmat, egakmat, duwe takat, ajakma juwaamu, namak maut, awantua najanat, nuwigtu jega jegamat takamu aina nunu pachisa tinamsa augtai agagmauwai.

Baki bakichik augtai agakmauwa nuwig amina pujutjum dekamu nuwigtu tikichi pujutjishkam pachisa agakmau igkugtatme.

Agagmau ausa paan antumainun yaimpaktinuk takat takastin umikmauwai, kumpagmijai ijuntusam, jintinkagtin yaimpakmatai, nuwigtu apa, apachum ainau iniasam umimainaitme.

Augtai Tsayag 3 tawa nuna wakejus diisti tajame.

¡Shiig anentsam takasta!

<!-- image -->

## Ausatin iwainamu

<!-- image -->

<!-- image -->

<!-- image -->

<!-- image -->

<!-- image -->

a

b

c

## Yujag juwaamu

<!-- image -->

<!-- image -->

## Dakumkamu diisam agagmau ausam augmattsata

<!-- image -->

Iina muunjig yujag tsamat jegamunak dekawai ikam egamak wekaegas, nuwigtushkam yujag kakaegun kuntin kautu asamtai. Yujag ayaun wainak patajijai chichaman umiawai yujag juktinun pachis. Yujagken juuktatkug anentan anenjawai nuniashkush ipakun usumawai utugchat atsamunum juuktajai tau asa. Nuwigtu muuntak tiuwa yujagkek kuwitamsa juutia kuntin yujagken kautkati tau asamtai.

<!-- image -->

- 1 Dakumkamu diisam, kumpagmijai chichastá. inibau agagmauwa nunú diisam.
- ¿Dakumkamu aidaush wajina pachis iwainawa?
- ¿Dakumkamu diyamash, wajina pachis iwainawa yujag juwamunmash?
- ¿Aents aidaush juuktasash wajukenawa?
- ¿Yujag juwamunmash wají wainme?

<!-- image -->

<!-- image -->

<!-- image -->

## 2 Inibau aiktá amina papigmin, dakumkamu aidau diisam

- a. ¿Dakumkamu aidaush wajina pachis iwainawa?
- b.  ¿Dakumkamu diyamash, wajina pachis iwainawa yujag juwamunmash?
- c. ¿Juktasash nuwigtu juwamunmash aents aidaush wajukeawa?
- d.  ¿Yujag juwamunmash wají wainme?
5. 2 Iniimsata ame batsatkamunmash yujag juuktasaish wají atsumaji. Amina papigmin agagta.

<!-- image -->

- 1 Eke agagmau augtsuk, dakumkamu diista, antsamek diistá adaikamujishkam, inibau aiktá amina papigmin.

<!-- image -->

## 2 Inibau diisam kumpajum aidaujai chichastá:

- ¿Tayu pachismesh wají dekame?
- ¿Tayu pachisa agagmaush ausachukaitam?

## Tayu

Tayu bakichik pishak waa muunnum batsamnai.

Tayu wakejus yuuwai kugkuki jigkajin tsamajun.

Tayu uje pegkeg wauwautu wajaknai, buuke, nanape detsepe washu wajaknai.

Iyashi yaijush nuwigtu kujakjatu. Buuke uchuchiji tuja nuji punuaku yujag yutaiji asa. Kagkaji sutagchi, kampatum tsajam nawe ajawai.

Tayu tuké shinawai kashi nuwigtu tsawagtatak. Tayu shinakuig wamak dekaji junak yujag tsamatai shinawai tusa.

Augmattsau:

Segundo Bakuants Cuñachi

<!-- image -->

- 4 Augmau inagnakam, agagmaunum iniimau aimain ejeta dutikam papigmin agagta.
- a. ¿Tayush wajimpaya?
- b.  Tayu nawesh nuwigtu bukeesh wajukuita?
- c. ¿Tayu shinakuish wají dekaji?

Niime taji duka, aents, kuntin nuniashkush wají aina nuna niime paantu wainna nunú taji.

<!-- image -->

- 5 Amina papigmin shiig tsentsajam umiktá, dutikam baki bakichik augmattsamu akanjamua dusha wajina etsejua nunú betek emata.

Jitusa augmattsamua duka, wajína pachis agagmauwaita nuna ujajatui.

<!-- image -->

- 6 Yamai, augmattsamua nunú shiig mamikjata, iniimauwa nunú ayakum:

¿Dekaskesh augmattsamush wajina etsejua?

<!-- image -->

Iniimau aiktag takumek jujú umikta:

1. Etsegmauwa nunú awaksam diista.
2.  Akanja augmattsamua nunú jitusam ausata.
3. Jujú iniimauwa juna aimain chicham mamikiata.

Agaju: ¿Junash wagka agajuita?

<!-- image -->

## Kumpajum aidaujai chichasta nunikam ijunjam iniimau aiktá.

¿Augmattsamunmash wagka apusamuita dakumkamush?

¿Amesh augmattsamush pegkejak diyam? ¿Wagkapa?

<!-- image -->

## 8 Waji unuimajume nunu anentaimtusam diista.

Jujú inimau aina nunú papigmin aikta:

- a. ¿Amesh yupichuk diisum jujú augmattsamu umiktasamesh?
- b.  ¿Tuu utugchat igkugkume?
- c. ¿Utugsamea emtumainaitme?

Augmattsata wají chigki nuniashkush wají yujag ayawa amina batsatkamugminish. Agagta amina papigmin.

<!-- image -->

<!-- image -->

<!-- image -->

Tikich aents juuka yutai pachisa augku dekaami.

## Wampisnumia Tserem yujagken juwaawai

Tserem pujuwai Chapiza Santiago wegantunum. Yamai kashi weu ikam, nunik antuku tayu shinuinamun, nuna antuk anentaimui yujag tsamainau asamtai imatui tau.

Tserem bakichik aishmag intashi esajam shuwikin wajakin, jii yaiyaigmatu washukin, weni chichapish nuwigtu nujig wegkagkatu.

<!-- image -->

Tikichia duka dijajín ajawai pikag.

Esasantu, kamjaush, shajam, bakui nuwigtu kuntuji esasantu.

Tserem kakajam, senchi takau nuwigtu wajiu yujag jutnum. Yujagjin shiig ajamau, ashí muun aidaun ajampeu. Aatus uchiji, nawanji aidaun jintintu ajamau agtinme tusa. Batsatkamunum eme anentsa ditai.

<!-- image -->

Wampis batsatui Kanus (rio Santiago) Condorcanqui.

## Jujú aiktá amina papigmin: 2

- a. ¿Tserempush tuwi pujuwaita?
- b.  ¿Tserempush tuwiyana anentainash juwawa yujag tsamainawai tusash?
- c. ¿Tserempush wagka tikich aidaujaish betekchauwaita?

¿Augmattsamush wajina mamikis etsejua?

¿Juna agaush wagka agajuita?

- 7 Kumpajum aidaujai chichasta nuwigtu ijunjam iniimau aiktá amina papigmin.

Manuig tawai: ajamamuk pegkeg ekagtawai ¿Dusha dekas tawai tamek? ¿Wagkapa?

¿Dakumkamush wagka apusamuita agagmaunmash?

<!-- image -->

a

b

c

## Ajakmat

<!-- image -->

<!-- image -->

## Dakumkamu diistá, ausata agagmau nunikam augmattsata.

<!-- image -->

Iina muunjig, ajakmatnak dékachu ajaku ainawa. Ikamia kuntin aidau yujag tsamaka kakegun yuwak, jigkajin yutua ukuawai dutikamu tsapaka nejetai aents aidau yuwinak, juna tiajui: dekas jujú nugka pegkejai yujag shiig tsapawai tusa, ajamiu ainawai. Tikima kuntinkesh ajakmak yuwajama dekas jutí ája ajami ukua tajimat batsamainaitji tusag patajijai juunik aja ajamiag shiig tajimat batsamsajui.

<!-- image -->

<!-- image -->

## Ajakmamun pachisan unuimajai

- 1 Dakumkamu diisam kumpagmijai chichasta. Jujú iniimau aidau ausata yaimpakti.
- ¿Aents aidaush dakumkamunmash wajukenawa?
- ¿Ajakmatasash wajina atsumawa?
- ¿Yaa aidau ajakmainawa?
- ¿Wají ajak aidauna ajakmainawa?
- 2 Iniimau papigmin aiktá, dakumkamu aidau diisam.
- a Dakumkamu aidaush wajina pachis iwainawa?
- b.  ¿Dakumkamu diyamash dekaskesh wajina ajakmainawa?
- c. ¿Amina pataimish wajukenawa ajakmak wetasash?
- d.  Ame batsatkamugminish ¿Yaa aidau ajakmau agme?
- 3 Ame batsatkamunmash, yaa aidau ajakmainawa. Agagta amina papigmin.

<!-- image -->

<!-- image -->

<!-- image -->

<!-- image -->

- 1 Eke agagmau augtsuk, dekatkau diistá adaikamuji dutikam amina papigmin agagta.
- 2 Jujú iniimau disam kumpagmijai chichastá:
- ¿Nugkui pachismesh waji dekame?
- ¿Amesh Nugkui pachisa augmattsamush augchaukum?
- 3 Ame batsatkamugminish ajakmatasash wajina atsumainawa. Amina papigmin agagta.

<!-- image -->

## Nugkui

Initik aents batsamsau aina duka ajakmatan dekachu ajaku ainawai, wawa bayuijin bukunawag batsamsajui.

Makichik tsawantai nuwa jinki weuwai yumainun egaktatus.

Entsanum jegakma wainkau mama saepe jakeja minittaman, yaki ajekeawa tusa dekatatus entsa ainti weu.

Ainti wekama antuku aents chichaidaun, tiki diipas bitat wejukma wainkau Nugkui maman

<!-- image -->

nijak pujaun, jegantun maman segau: 'Nujantai waitiajai minash mama wajumak ajamjusta tau'. Nugkui ayak: 'atsa amaschattajai, jutishkam awantak yujakmi taji. Dekas. Nawanjun amastajai tujash shiig kuwitamjutkata, ditashkam atumjai ijunja batsamtan unuimagti tiu. Wají atsumame duka uyumá aneakas segata, nunak dita umiktatui tiu'. Nuna aatus tusa nawanjin susau. Nuna timatai nuwashkam uchin juki jeen ejegau. Paampa duken juki tententua apusau unuimakti tusa.

Dutika itá apujus, uchuchi segamta nijamanch, aja, yujumak tama, uchishkam imatiksag untsuka ikaunmau.

Tujash Nugkui nawanjinak shiig kuwitamkachaju, dutikam wakitkiu, nunikmatai pujus, nugkuin kajamjau, besejan ipatak tiu 'Iish awantak yujakchapash timaji, tujash nawantug shiig kuwitamkachume' Yamaik senchi takakjum, seekigmin ajamim tujuagmatai yuwajum pujustin atajum tiu. Anui ukuajai ajak aidaun nunú jukim ajakmam yuwá pujustin atajum, tiu.

Nuwa tsawak shiig kashikmas weu dita mamikiamunum. Nunui nagkamas ajakmatan unuimatjau ainawai.

## 5 Augmau inagnakam, agagmaunum iniimau aimain ejeta dutikam papigmin agagta.

- a. ¿Awajunish yaunchkesh wajina yuu ajaku ainawa?
- b.  ¿Nugkui nawanjish wajukauwaita?
- c. ¿Nuwash maman jukitasash wajukauwaita?

Augmattsamu aina duka etsejui wajuk najaneamuita nuna pachis. (amainai jutí pujutji, namak, ikam, ajakmat, wegantu).

<!-- image -->

- 6 Chicham agagmau dekaskeji ejetitag takumek, tsentsaja umikmauwa nunú diistá nuwigtu ausata chiju dekatkau antsag atú aawin awa dushakam.

| Eke augtsuk                                                                | Chicham yamajam   | Ausa inagnakam                                          |
|----------------------------------------------------------------------------|-------------------|---------------------------------------------------------|
| …aents batsamsau aina duka ajakmatan dekachu ajaku ainawai, wawa bayuijin… | bayuijin          | …ukuajai ajak aidaun nunú jukim ajakmam yuwá pujustin … |

Bayuijin tawa duka juna tawai: wawa saepe ujaka kesaja yumiji bukuntai.

<!-- image -->

Chicham agagmau dekaskeji ejeta takumek jujú jutikata:

1. Chiju agagmau nuniashkumesh augmattsamu kuwashtá awagkim ausata.
2. Chicham egaktá anentaimaunum yaimpamain.
3. Chicham dekata tame nuna ukujin nuwigtu emtikam ausata.
4. 7 Yamai wajuk dekamainaita chichama dekaskejish nunú dekaum nunin asam, agagta amina papigmin.
- ¿ Umjuk tamaush wajimpaita?
- ¿ Tiki bitat tamaush wajimpaita?

## Kumpajum aidaujai chichasta antsamek ijunjam iniimau aiktá.

¿Nugkui nawanjish wajukaukita? ¿Wagkapa?

¿Nugkui dukujish nuwanash, nawanjinash wagkag susauwaita? Augmattsata.

<!-- image -->

## 9 Adeagta ame unuimatjamu.

Ausam nuwigtu iniimau aiktá amina papigmin:

- a. ¿Amesh yupichuk diisum agagmau ausam takatji umiktasamesh? ¿Wagkapa?
- b.  ¿Tuu utugchat igkugkume? ¿Wajuk umiktatme?

Ajakmat wegantu pachisam augmattsata amina nugkeminish wajuk takau agme nunú. Agagta amina papigmin.

<!-- image -->

Tikich ajakmatai aidau augmattaish dekasmek? Augmattsata.

<!-- image -->

- 1

Ausami tikich aents aidaush wajuk ajakmau ainawa.

## Lambayeque ajus ajakmamu dekami

Lambayeque, ajus ajakmamuk nagkamnawai esattin, nunú tsawantin seeki asamtai. Ajak shiig nejeatna duka dekaji magku shiig yagkujakui.

Eke ajakmatsuk makinan awaintua pukug umiawai. Junak aikawai tractoran awaintua. Tractor ukujin jiju esajam tenté aidau aputusmau japisa minak nugkan shiig tsayawai.

<!-- image -->

Juka jutikaji nugka tujutjutu nuwigtu chupishpitu atí tusa Shiig tsaika umiká, yumi awaintaji nugka minagtí tusa.

Shiig umiká, ajus juki tsatsaaji jagkuikati tusa.

Antsajik ampi sumagka ukatji shiig nejeati tusa nuwigtu jati achikai tamaunum.

<!-- image -->

Lambayeque bakichik yakat muuntai, Perú nujinchin awai, juwiyag jikatus ajakmau ainawai, ajusan nuwigtu shaan.

## 2 Iniimau aiktá amina papigmin:

- a. ¿Lambayequesh wajuti ajakmau ainawa? ¿Wagkapa?
- b.  ¿Tractorash Lambayeque batsamin aidaunash wajinma yayawa?
- c. ¿Wagka ajusash wamak yagkujawa?
- d.  ¿wajukeawa ajusan ajakmau aidaush? ¿Ampi aputushmash wajukeawa?
- e. Augmattsamu ausa disjum jujú iniimau aiktá amina papigmin.

| Eke augtsuk                                                | Chicham yamajam   | Ausam inagnakam                                 |
|------------------------------------------------------------|-------------------|-------------------------------------------------|
| …nugkan tractoran awaintua tsaik umiawai, tsawan seekitin… | seekitin          | ...sumagka ukatji shiig nejeati tusa nuwigtu... |

Tractor: Bakichik makin nugkan tsain.

¿Wajimpaita minagti?

¿Wajimpaita jagkuikati?

¿Wajimpaita tujutjutu?

- 4 Kumpagmijai chichasta nuwigtu ijunjam iniimau umikta amina papigmin.

¿Lambayequenmaya ajakmamush jutinujaish wagka betekchauwaita?

<!-- image -->

¿Ausaum dusha pegkejak diyam? ¿Wagkapa?

3

a

b

c

<!-- image -->

## Egakmat

<!-- image -->

## Dakumkamu diisam agagmau ausam augmattsata

Yama najanetnumag iina muunjig egamka yutanak dekachu ajaku ainawai. Nuní batsatun Tsewa, besejan ipatak aatus tiuwai: kashin muja awi washi pampaittawai, nuwiya makichik tukum jukita tiu. Timau asa, tsawamuik uumin nuwigtu tsegas payagmaujin juki ikam weu. Mujanum waka wekama washi pampaun antuku. Nunik tsekegkuta wajuku nuniamuik tuku tikishnashkam aikasag tuku imatikak akakeaya tuwajame.

Nuwigtushkam yantamchijin pampaunashkam yunuutuk tukuam washi sayat akaetakug, umjin tapit achijuk, pajat kupijuk jujakug uumi chuchuken numpignum akagkiya tuwajame. Dutikam aentschakam chuu titakama chuua, chuua, chuua, washi muun najaneaya tuwajame.

<!-- image -->

<!-- image -->

## Egakmamu pachisan unuimajai

- 1 Dakumkamu diistá nunikam kumpagmijai chichastá. Jujú iniimau aidau yaimpakti.
- ¿Aents aidaush wajukenakua yujawa?
- ¿Kuntinush wajukunma batsatua? ¿Wagkapa?
- ¿Yaa aidau uyumainawa kuntin mautnash?

<!-- image -->

<!-- image -->

<!-- image -->

## 2 Dakumkamu diisam, iniimau aidau aiktá.

- a. ¿Dakumkamu aidaush dekaskesh wajina pachis etsejua?
- b.  ¿Dakumkamu diyamash, wajina jikattsash etsejua egakmamu pachisash?
- c. ¿Wajina dutikmainaita eke ikam wetsukesh nuwigtu ikam wee kaunawajash?
4. 3 Iniimsata amina pataim aidaush kuntin yupichu maumainnash dekainatsuash. Amina papigmin agagta.

<!-- image -->

## Ausami

- 1 Eke augtsuk, dakumkamu diistá, nuwigtush tunak aents aidaush tuwinawa egakmamun pachisajash, jujú papigmin agagta.

## Uumi egakmawai

¡Uumi kuntinuk mautia!

<!-- image -->

- a. ¿Dakumkamush wajina pachisag ujajatua?
- b.  ¿Dakumkamush wají anentainak apujua?
- c. ¿Agagmau daajish dakumkamujaish betekkait?
- d.  ¿Jusha wagka dakumkamuita?
5. Kumpajum aidaujai chichastá, jujú iniimau pachisam: 2
- ¿Ame batsatkamugminish wají dekame egamka yuwamu pachismesh? Augmattsata.
- ¿Kuntin maamu augmatmaunmash wají dekatasam wakegame?

## Agagmau ausatajum nunikam ame yama nagkamchakum anentaimjamujai apatkam distá.

## Egakmaku atsumtai

Jutí muunji aidau kuntinun maa yuwatag tuwinakug uumin najanau ainawai. Uumin najanata takug juwawai kuun katsuajun jimajan dakak. Shikit najanamu au asamtai shiig muyukaja uyua, pempeawai kagkum etseskamu juki, inagnakug kuweawai pegkae nanegmau juki, nuwigtu yugkipki bakui ukugchi chuchuke atin umikmau aputuag najanainawai uumin.

<!-- image -->

Aatus shiig umikag takainawai. Jujú takatai ainauk ikamia juki takannawai, nunin asa ikama muunjin segainawai.

Egakmainak atsumjamujig shiig umikmau ainawai.

Yamai pujuta nuwig ikamiag ashí amuka emaji, kuntinnash maawag sujuinawai nuwigtu ajan ajamainak ikamnash pakainiag emainamunum kuntin pisainawai nuwigtush akajui egakmainawai nunin asamtai kuntinuk kakajus igkumaitsui.

¿Kuntin amueka dusha wajuk ikaunmamainaita?

## 4 Augmau inagnakam, papigmin iniimau aikta.

- a. ¿Uumish wajijai najantaita?
- b.  Yamaiya juajuish ¿Uumish wagka najannatsua?
- c. ¿Amesh pegkejak diyam uum ajutti tusamesh? ¿Wagkapa?
- d.  ¿Jusha wagka agagmauwaita?
5. 5 Papigmin bakichik tesakmau najanata dutikam: baki bakichik agaja akanjamunmash wajina augmatua nunu agagta.

| ¿Agagmaush wajuk nagkamnawa?           | Jujui agagta wajuk nagkamnawa   |
|----------------------------------------|---------------------------------|
| ¿Etsegmaunmash wají anentain ujajatua? | Jujui agagta jintiaja etsegmau. |
| ¿Agagmaush wajuk amuewa?               | Jujui agagta wajuk amuawa.      |

## 6 Tesakmaunum takasmauwa nunú diisam, jujú aiktá:

- ¿Agagmaush wajina pachis etsejua?
- ¿Agagmaush tuna mamikis etsejua?
- ¿Agagmaush wajuk ashimnawa?

<!-- image -->

Etsegku agagmauk wajina tawa nuna mamikis etsejui.

Agaju: ¿Jusha wagka agagmauwaita?

7

## Kumpajum aidaujai ijunjam chichastá.

¿Batsatkamugmin kuntinu maina dusha utugmainai tame?

<!-- image -->

## 8 Unuimagmau adeagmi.

Jujú iniimau ausam, amina papigmin aiktá:

- a. ¿Agagmaush tunak etsejua nunú mamikiatag tamaush yupichukait?
- b. ¿Jujú takat umiamush yupichuk diisum? ¿Wagkapa?
- c. ¿Tuu utugchat diisume tujash wajuk epegkaume?

Ajakmat wegantu pachisam augmattsata amina nugkeminish wajuk takau agme nunú. Agagta amina papigmin.

<!-- image -->

¿Amesh pegkejak diyam kuntin maamush? ¿Wagkapa?

<!-- image -->

1

## Tikich aents pachisa agagmau ausami

## Ausa dekami tikich aents aidaush wajuk kuntinun main ainawa.

## Achuar aidau egakmamu

Achuar aidau egakmak wetag takug dekatkau uminui. Juwawai uumin, yajagken, tsentsakan nuwigtu umiawai timun.

Eke ikam wetsuk waisa duken yajumui.

<!-- image -->

Nunik, waisa duken

- etsanum anawai shiig kagagti tusa.

Ajuma dui, waisa duke kagajun juki chagkinum chimpiawai, jii utsukmaunum ayaunas apujui. Tuja, wais tikiju wajakuig, yajuaka ekaemaitsui.

Waisa duken yajuak. Dekatkau tsawagtatak wega antai, eke ikam wetsuk wais etsekmaun umawai.

Achuar aidau batsatui Loreto, Pastaza, Morona nuwigtu Corrientes.

<!-- image -->

## 2 Jujú iniimau aiktá amina papigmin:

- a. ¿Kuntinnash wajijai mainawa?
- b.  ¿Eke ikam wetsukesh wajukeawa?
- c. ¿Dekaskesh agagmaush wajina pachis etsejua?
- d.  ¿Achuar aidaush kuntinun maatasash wajukeawa?
- e. ¿Agagmaush dekaskesh wajina etsejua?

## 3 Kumpagmijai chichasta, ijunjam iniimau aiktá amina papigmin.

¿Achuar kuntin maa yuwamush jutinujaish tuu betekaita? Etsegkata.

¿Tuu dekaume awajun aidau egamka yutaijish nuwigtu tuu dekaume achuar aidau egamtaijish?

¿Amesh achuar aidau egamka yutaijish wajuk anentaimtame?

<!-- image -->

a

b

c

Takastin

<!-- image -->

<!-- image -->

## Dakumkamu diisam, agagmau ausam augmattsata

<!-- image -->

Muuntak tiuwai, nuwa ejamtinuk duwenak akaumaitsui antsag tsawanjin wainushkam. Nuwigtush tiuwai duwe pujamunmak shikipashtaya, nuwi ayaumsaish nuwajaig tsanishtaya.

Nuwajai tsanijima tsawajaik duwe akamunmag wechatia. Jujú umikchamak duwe uumui. Nuwigtushkam duwe beseawai tsakus kayamjai pachimdagag takamainchau wegawai.

<!-- image -->

## Duwe takat

33

## Duwejai takamun pachisan unuimajai

- Dakumkamu diistá, kumpagmijai chichasta. Amina papigmin iniimau aiktá. 1
- ¿Aentstsush dakumkamunmash wajukenawa?
- ¿Pinig najanatasaish wají atsumaji?
- ¿Ya aidau pachinua duwe takamunmash?
- Dakumkamu diisam, iniimau aikta amina papigmin. 2
- a. ¿Tuu aidau umiktatji duwe takastatkuish?
- b.  ¿Duwesh wajuk umitiame?
- c. ¿Duwesh tuwi akaunua? Nunú augmattsata.
- Iniimsam dekata duwejai takakjish wají dutikchataish ainawa. Nunú agagta amina papigmin. 3

<!-- image -->

<!-- image -->

<!-- image -->

<!-- image -->

1

## Eke augtsuk, agagmau diisam iniimau aiktá amina papigmin.

## Ichinak najanmau

- Yukuku
- Kuwiship
- Kaya jinchag

<!-- image -->

## Atsumjatin:

- Duwe
- Tatag
- Tagkuip

## Najanmau:

1. Duwe yukukujai pachimjata.
2. Duwe akankam tatagnum aepsam, yukukujai pachimjata, shiig nanegtá najanata tenté, duka ichinka numpiji atatui.
3. Duwe wajumak akanka jukim, esajam nanegta, duka iyashí atatui.
4. Kuwiship jukim kuwegta pegkeg pinug chuwin wajastí.
5. Tagkuip jukim jiinum wajumak sukuam, yuminum uchupjam weni shiig tenteata. Dutika umikam etsanum anagta.
6. Shiig jujugmatai jinchag jukim kuwegta, dutikam ataktu anagta shiig jujugti.
- a. ¿Wají pachisa agagmaunak ausatjaki? ¿Amesh wajuk anentaime?
- b. ¿Jusha wajinmag yaimpakti?
- c. ¿Jumamtin agagmaush augchaukum? ¿Tuwí?

## Iniimau diisam kumpagmijai chichasta: 2

- ¿Jujú agagmaush wagka ausattaji?
- ¿Jumamtuk agagmaush ausachukaitam? Nunú augmattsata.

## Jujú agagmau ausata nunikam yama nagkamchaku anentaimtujum nunú apatkam diistá.

## Duwejai takamu

## EKE AGATSUK

Dekatkau , ijunag chichaman umiawai yaa aidu duwenash akainiagtatua.

Ajum , ichinak najankujish wají atsumjattaji nuna mamikiawai betekash awa tusa, atsutaig najanatatus

<!-- image -->

<!-- image -->

## AGAMUNUM

Nagkamui jujú aidaun pinig, amamuk, buits, ichinak.

Najanui apu, yaig, tenté, tugkui aidaunaske, dita atsumak takastinun.

Shiig umika initken ukatui dauma puwajin, tuja tuntupen ukatui ipak daumjai namukmaun. Imatiksa najanamu asa shiig pegkejai, pinig, amamuk, buits, ichinak.

<!-- image -->

Imatiksa najanamunum iina pataji waimaku nijamchin umawai.

## AGAJA INAGNAKU

Shiig jujugmatai apeawai dutika kuwe kuwe, ipakun agagmaun takaku ainawai.

<!-- image -->

Imatika umikmaun uyuma aneakas takawai dita wajinma atsumawa nunui.

<!-- image -->

- Augmau inagnakam, agagmaunum iniimau aimain ejeta dutikam papigmin agagta. 4
- a. ¿Agagmauwa nuwiyash wají dekaji?
- b. ¿Agagmaush wagka adaikamuita 'Duwejai takamu'?
- c. Agagmau diyam ¿Pinigkash wajuk iwajamuita?
- d. Agagmau diyam, ¿Nijamanch shikiktinnash wajina najanainawa?
- Papigmin bakichik tesakmau najanata dutikam: baki bakichik agaja akanjamunmash wajina augmatua nunu agagta. 5

| Eke agatsuk         | Dekatkau, ijunag chichaman umiawai yaa aidau duwenash akainiagtatua.   |
|---------------------|------------------------------------------------------------------------|
| Eke agatsuk         | Ajum,…                                                                 |
| Agamunum            | Nagkamau,..                                                            |
| Agamunum            | Ajum,…                                                                 |
| Agaja inagnakmaunum | Ashimkamu,…                                                            |
| Agaja inagnakmaunum | Inagnamu,…                                                             |

Etsejin ashí ijunjaish wajukeaji, takastasaish, nunú diisa umiktin asaja.

<!-- image -->

Agaju:

¿Junash wagka agajuita?

Chicham dekatkau, ajum, duwi, inagnamunum jujú ainawai mamiksa takatai aidau shiig agagmau atí tusa.

## Kumpagmijai chichasta nunikam ijunjam iniimau aiktá.

¿Umiktinun jintinkagta dusha wagka pegkejaita? Augmattsata.

<!-- image -->

¿Jujú agagmaush wagka pegkejaita?

¿Takastin agaja umikmauwa dusha wagka betekmasaish emamainaita?

## Waji unuimajume nunu anentaimtusam diista. 7

- a. ¿Agagmaush wajina etsejua nunú mamikiatag tabaush yupichukait? ¿Wajukeaku emtumainaita?
- b.  Wajukeakmea agagmaush shiig antumain dakapeame? ¿Wajukeaku emtumainaita?

Augmattsata yukun wajuk najantayame. Agagta amina papigmin.

<!-- image -->

<!-- image -->

## Tikich aents pachisa agagmau ausami

1

Agagmau ausami tikich aents aidaush wajuk takau ainawa duwejai najanmaunash.

## Chazutanmaya aidau duwe takamu

Chazutak awai región San Martin, namak Huallaga tutaiya nuwi. Aentsjig quechua, apach aidaujai pachimdaegan batsatui; chazutanmaya aents aidauk pinig wegantu najanbaunum wantigkau ainawai, ditak shiig emematus diin ainawai, antsag regionnum, Perunmashkam.

<!-- image -->

Chazutanum awai ijumnaejag duwen takau aidau, ditak dapampainawai dita takatji wegantu aidaun.

Najanainawai, buwits muuntan tinajon tutain, duka bakichkitak muun wajaknai nunuig nijamchin ikajiak takau ainawai. Yaku wishina, tawa duka yaijai nujaig yumin yajaa takau ainawai, yumi bichatnun uwagtajai tuinau asag. Nuwigtush pinignash najanin ainawai. Tuja tiesta , tawa duka tuwima uwagtasa takataiyai. Dita muunji taka ajakmaun duwe najanin Chazutanmaya takaina duka chunchullis tutaiyai quechua chichamnumak, nunak ampug taku tawai.

Nuwigtu nunú najanku takataijig najankamu ainawai ikamia yajuaka kuiship, mama tagkuipji, nuwigtu tikich aidau, kuwegtinjai, nuwigtu yakagtinjai kaya namakia jukimu, nuwigtu yakaku takastinnak intashin najanaidau nunak chujchero tinu ainawai.

## Iniimau aikta amina papigmin: 2

- a. ¿Chazuta tawa nunash tikich chichamnumash wajintin ainawa?
- b.  ¿Wajintu adaimainaita Chazuta batsamin aidaush?
3. Papigmin bakichik tesakmau najanata dutikam: baki bakichik agaja akanjamunmash wajina augmatua nunu agagta. 3
4. Kumpagmijai chichasam, ijuntujam iniimau aiktá. 4

| Akanjamu 1   | Chazuta awai región San Martín   |
|--------------|----------------------------------|
| Akanjamu 2   |                                  |
| Akanjamu 3   |                                  |
| Akanjamu 4   |                                  |

Amesh pegkejak diyam tikich aidaush wajuk duwenash takau ainawa nunú dekamush. ¿Wagkapa? augmattsata.

¿Takastin agaja umikmauwa dusha wagka betekmasaish emamainaita?

<!-- image -->

¿Amesh pegkejak diyam jujú jutika duwejai takamush? ¿Wagkapa?

a

b

c

## Ajakma juwaamu

<!-- image -->

<!-- image -->

## Dakumkamu diisam, agagmau ausam, augmattsata

<!-- image -->

Jutí muunjig eke batsatkamu najaneashmaunmag nagkimnagan batsamsajui; entsan utukag, tikish nainnum, atu amain aatus kanakag nugka pegkejan wainak batsamsajui. Entsa pegkeg tsawaju kayagkamu aun wainak, nunui ajakmak tajimat batsamsajui. Ajakmauwai tsawantan diis. Dusenak ajakmauwai tagkanatin, kutsatin, wachitin. Duse ukuamu kampatum nantu wegamunum katsuag unumpasua waigmatai, dekas tujuaje tusa: dukujin, sain, kain ipá minash duse tegakum chunuke yuwakum yainkatajum tusa ipáma uweak yawetkas takasu ainawai.

<!-- image -->

<!-- image -->

## Ajakma juwaamu pachisan unuimajai

- Dakumkamu diistá nunikam kumpagmijai chichasta. Yaimpakti jujú iniimau aidau. 1
- ¿Aents aidaush dakumkamunmash wajukenawa?
- ¿Uweamunmash waji atsumaji?
- ¿Uweamunmash yaa aidau pachinua?
- Papigmin iniimau aikta, dakumjamuji diisam. 2
- a. ¿Dakumkamush dekaskesh wajina etsejua?
- b.  ¿Dakumkamu diyamash, ajakma juwaamush tuwí nagkamnawa?
- c. ¿Aents aidaush wajukeawa ajakma juwaamunmash, nuwigtu juuka ashimkamunmash?
- d.  ¿Wajukmainkita anenjuja juwaamash?
- Iniimsam dekata pataa aidaush wajukenawa uweamunmash jegataish. Amina papigmin agagta. 3

<!-- image -->

<!-- image -->

<!-- image -->

- Eke autsuk, dakumkamu diistá nuwigtu agagmau daaji antsamek iniimau aiktá amina papigmin. 1

<!-- image -->

## Kumpagmijai chichastá jujú iniimau diisam: 2

- ¿Amesh wajuk diyame jujú agagmaush?
- ¿Aminash tuu anentai shiig awatamua?

## Yamai, agagmau ausata. 3

<!-- image -->

- Augmau inagnakam, agagmaunum iniimau aimain ejeta dutikam papigmin agagta. 4

<!-- image -->

<!-- image -->

¿Wajukmainaita pishak ajanum atsakuish?

- Papigmin bakichik tesakmau najanata dutikam: baki bakichik agaja akanjamunmash wajina augmatua nunu agagta. 5
- Yamai anentai apusata agagmau aidau pegkegji, jujú iniimau diisam. 6

| Eke augtsuk                             | Chicham yamajam                  |
|-----------------------------------------|----------------------------------|
| Pishak nagkaemainachu.                  | Duse shiig tujuaju               |
|                                         | Duse jinau                       |
| Carlos apauchijai kajimatkiaju ajakjin. |                                  |
|                                         | Pataaji aidau yaimainau uweamun. |

<!-- image -->

¿Wagka pegkejaita ajakma juwamush?

¿Jusha wagka agagmauwaita?

Iniimau aiktag takumek jujú diistá:

1. Augmattsamu awaksam diistá.
2. Apatkam diistá utugchatji antsamek nagkaemamuji.
3. Pegkeg etsegmau mamikiata.

<!-- image -->

Causa tawa duka wagka dusha nuniawa tuja efecto tawa duka waji nagkaema nunuwai.

## Kumpagmijai chichasam, ijuntujam jujú iniimau aiktá. 7

¿Agamunmash dakumkamush wagka apusamuita?

¿Augmattsamush wagka pegkejaita?

<!-- image -->

## Unuimagmau adeagmi. 8

Ausam nuwigtu aiktá jujú iniimau amina papigmin:

- a.  ¿Agagmau ausamesh wajukamume nunú mamikjata?
- b.  ¿Tuu aidauwa utugchat diisume?
- c. ¿Agagta jimag anentai jujú emtumain?

Shaa juwaamu pachisam augmattsata. Agagta amina papigmin.

<!-- image -->

<!-- image -->

1

## Tikich aents aidau ajakma juwaamu pachisa dekami.

## Yine aidau pina juwaamu

Pina juumain jegasmatai, yine aidauk etsegtsuk dekatkau, segawai ajaka dukujin umimkaig tusa.

Tsawan jegamtai, pataa aidau uminui jukitnujin, chagkinan, uwagtinun, juwaaku atsumjatnun

<!-- image -->

Yine aidau, diyaku ainawai juwaamu tsawanji jegati tusa. Diyaaku awai duken, niimen, kampuntin. Antsag diyaku awai uchiji aidaun. Diyaku awai dupajin, dutikashmak ete, yutui, wisut ijuti tusa.

Pina juuka inagnamunum, ashí pataa aidaun pina tsupig ajamawai.

Ajakmamuk pegkejai nunin asamtai ajakmami, uyuma aneakas yuwá batsamsatasa.

Agaju: Leonardo Piño Sebastián

Yine aidau batsatui Ucayali, Madre de Dios, Loreto nuwigtu Cusco,

<!-- image -->

## Amina papigmin iniimau aiktá: 2

- a. ¿Yine aidaush wajina diyaku ainawa juwaamunmash?
- b.  ¿Yine aidaush juuka inagnakush wajukeawa?
- c. ¿Agagmaush wajina pachis etsejua?
- d.  ¿Junash wagka agajuita?
5. 3 Papigmin bakichik tesakmau najanata dutikam baki bakichik agaja akanjamunmash wajina augmatua nunu agagta.
6. Kumpagmijai chichasta, iniimau ijuntujam aiktá amina papigmin. 4

| Betekmamtin                                            | Betekchau                                                                                      |
|--------------------------------------------------------|------------------------------------------------------------------------------------------------|
| Shiig kuwitamjumak juwinawai yutui, ete, ijutini tusa. | Yine aidauk kajamainawai juuwamu jegati tusag. Shiig diyaku ainawai, ete, yutui ijutini tusag. |

¿Ana, amesh pegkejak diyam ajak tujuagmatai patajai ajamdaimaush? ¿Wagkapa?

¿Agagmaunmash wagka dakumkamush apusamuita?

<!-- image -->

¿Ame ausaum dusha pegkejak diyam? ¿Wagkapa?

a

b

c

<!-- image -->

## Namak maut

<!-- image -->

## Dakumkamu diisam agagmau ausam augmattsata

<!-- image -->

Juti muunji namak maa yutaijig jujú aajaku ainawai: Nayum waanum chimpiju yushmatua achika, nuniashkush kayai dekegka maa yuu aajaku ainaji. Nuní batsatmaunum anchau aentsun wantintuk wagka waitush wekaeme jujú timu jukim namak nijam yuwata tusa timu neje esagman juki susauwai. Nuna juki dekeg, juwakug yukuak wekegas uchutjam wamak namakak jínau nunitai muunchakam emamkemas kuwitamas maa jukiag waketuidau. Iina muunjig aan nagkamauwai namak maa yutanak.

<!-- image -->

<!-- image -->

## Namak maamu pachisan unuimajai

- Dakumjamu diistá nuniakum kumpagmijai chichasta. Jujú iniimau aidau yaimpakti. 1
- ¿Dakumkamunmash aentsush wajukenawa?
- ¿Wajijai namaknash mainawa?
- ¿Entsa namak mautaish wajukuita?

<!-- image -->

<!-- image -->

<!-- image -->

## Dakumkamu diisam jujú iniimau aiktá 2

- a. ¿Tuu dakumkamua mamikiawa juti namak nijakmatainash?
- b.  ¿Kampatum dakumkamua dusha wajina dutikainawa?
- c. ¿Dakumkamu aina jusha betekak batsakmauwait namak maaku wekaesamunash?
- d.  ¿Yaa aidauwa yujawa namak nijamunmash?
5. Apa iniasam dekata tuwi namakash nijamainaita. Nunú agagta amina papigmin. 3

<!-- image -->

- Eke agagmau augtsuk, diistá wajuk najanamuita nuwigtu iniimau amina papigmin agagta. 1
- a. ¿Agagmaush wajinak augmattsati?
- b.  ¿Tu amesh anentaime? Nunú kampatum anentai agagta.
- c. Agagmau diyamash, ¿Wají etsegmauk dekatame?

<!-- image -->

## Kumpagmijai chichasta jujú iniimau pachisam: 2

- ¿Wají papi agagmauwaita?
- ¿Namak maamu pachisam ausachukaitam numiashkumesh agagchaukaitam?

## Yamai, tikich agagmau ausami. 3

<!-- image -->

- Augmau inagnakam, agagmaunum iniimau aimain ejeta dutikam papigmin agagta. 4
- a. ¿Ya pachisa agagmauwaita?
- b.  ¿Emailnumash wagka agagmauwaita?
- c. ¿Elfren kumpaji papí awetimun wainkash wajukamki?
- Papigmin bakichik tesakmau najanata dutikam baki bakichik agaja akanjamunmash wajina augmatua nunu agagta. 5

¿Tuliosh wajintin tsuwamagmauna kumpajinash ujawa?

¿Luis, Elfrennash wagka ujawa tsuwamagmaujinash?

¿Tulio tsuwamagmataish wagka shijash aneawa?

- Yamai, etsegkata wagka jusha agagmauwaita, nuniakum aiktá iniimau: 6

¿Wají papiya agagmauwaita?

Yamai mamikiaume wají papí najanamuita.

Jintiagmau agagmauwa, juka najanamui tikich aidau ujaktasa wají pachisa taji nunú.

<!-- image -->

Aneaku atá, wagka agagmauwaita duka wají papí najanamuita nunú disá ejenawai.

## Kumapajum aidaujai chichasta nuniakum amina papigmin aiktá jujú iniimau. 7

- a. ¿Pijipjijaish wagka tsawamainawa?
- b. ¿Tuliosh Elfrennash wajina pachis ujawa?
- c. ¿Amesh pegkejak diyam uchi namakan main atí tusa tsuwamush? ¿Wagkapa?

## Waji unuimajume nunu anentaimtusam diista. 8

Ausam aiktá papigmin jujú iniimau:

- a. ¿Amesh wajukeakmea shijash antukume jujú augmaush?
- b.  ¿Wají yaijatua wagka agagmauwaita nunú mamikiamunmash?
- c. ¿Utugsamea aan kuwashat emtumainaitme unuimat takamunmash?

Agagta amina papigmin namak maamu pachisam, kumpajum nuniashkumesh pataim emailnum awetumain.

<!-- image -->

<!-- image -->

<!-- image -->

Kandozi aidau namak maamu dekami.

## kandozinmaya Ihuaki namakan shiig main

Ihuaki pujuwai kandozi batsatkamunum nigka pujawai Lagartococha. Yamai weme bakichik kuchanum, kuwashat ima ayaun wainkau asa, namakan kuwashat maatjai anentaimtus.

Ihuaki makichik aishmag

<!-- image -->

intashí shuwin, jii yaig washukin, chichap wenintin, nuji wegkagmaush. Ditak jutijai betekchauwai duka dita dijajin pikag ajawai.

Nigka esasantui, kamjaush wiju, shajam, bakui nuwigtu kuntuji esasantu.

Ihuaki wajiu wajaknai, senchi takau nuwigtu namakan kakag main. Ajamau wajakin, aents muun aidaun uyumatus ajampeu. Aatus, uchiji nawanji aidaun jintintu ajamau agtinme tusa. Batsatkamunum eme anentsa diitai.

Kandozi batsatui Pastaza, Datem del Marañón tutaiya awi juka awai región Loreto.

<!-- image -->

## Jujú iniimau papigmin aiktá. 2

- a. ¿Ihuakish tuwí pujuwaita?
- b.  ¿Ihuakish wagka anentaimua namakan kuwashat maatjai tusash?
- c. ¿Ihuakish wajinma jutijaish betekchauwaita?
- d.  ¿Agagmaunmash dekashkesh wajina pachis chichawa?
- e. ¿Wagka junash agajuita?

## Kumpagmijai chichasta nuniakum ijunjam amina papigmin iniimau aiktá. 3

Yunuik tawai, ajamamuk pegkejai aents pataa aidaunum shiig wantinji. ¿Amesh dekas tawai tamek? ¿Wagkapa?

¿Wagka apusamuita dakumkamu agagmaunmash?

<!-- image -->

¿Jujú unuimat takasag dusha amesh pegkejak diyam? ¿Wagkapa?

a

b

c

Takastin

<!-- image -->

<!-- image -->

## Dakumkamu diisam, agagmau ausam augmattsata

<!-- image -->

Iina apachjig initik nagkamsag awantua najantanak dekachu ajakajui. Nuniamunum pachiashmau wantinakauwai Etsa.

Etsa jintiuwai wajuk awantua najantai ainawa, dutikamunum tikich aents paipainch daagtin wantinkauwai. nunik tiuwai dekas wítja takug chagkinan najankama emeseg chuu tukama paipainchia, paipainchia takug pishak najanea nanak weuwai. Iina apachjig aatus nagkamau ainawai awantua takatnak.

<!-- image -->

## Awantua najanat

<!-- image -->

## Awantua najantan pachisan unuimajai

- Dakumkamu diistá nuniakum kumpagmijai chichastá. Jujú iniimau aidau yaimpakti. 1
- ¿Aents aidaush wajukenawa dakumkamunmash?
- ¿Awantuatasash wajina atsumainawa?
- ¿Yaa aidauwa pachinua awantua najanmaunmash?

<!-- image -->

<!-- image -->

<!-- image -->

## Dakumkamu diisam iniimau aidau aiktá amina papigmin. 2

- a. ¿Dakumkamu aidaush wajina pachis etsejua?
- b.  ¿Dakumkamu diismesh wají etsegmainaitme?
- c. ¿Pataa aidaush eke najantsuk nuwigtu najankush wajukenawa?
- d.  ¿Awajun aidaush wajina awantuash najanainawa?

<!-- image -->

- Agagmau eke augtsuk, dakumkamu diistá antsamek agagmau daajishkam, dutikam yamai amina papigmin iniimau aiktá. 1

## Najanku pujusá dutikmainchau

<!-- image -->

- Chagkin nuwigtu ichimpash najanku dutikmainchaush pegkejak diyam.
- a. ¿Agagmaush wajina pachisag etsegkati? ¿Wagkapa?
- b.  Dakumkamu diyamash, ¿wají etsegmauk dekatji?
- c. ¿Agagmaunmash Wají chichamak dekatji? ¿Wagka dusha anentaimtame?

## Kumpagmijai chichastá iniimau pachisam: 2

- ¿Amesh wají dekame awantua najanmau pachismesh?
- ¿Awantua najanmau pachisa agagmaush ausachukaitam?

## Yamai, agagmau ausata. 3

Shiig awantua najanatasa ujaniamu

## Ichimpach najanmau

Pataim iniasta pegkegchaun kajamjachajeash.

Awantua najanku takatai aidaun uchi achikai diyaku atajum pegkegchin najanatjai takugmek.

Awantua najanmau eke nagkamtsuk diistá ame atsumjatnush betekak ajutjama. Nunika yamai mamikiaji wajupa muunta najanattaji. Antsajik kubai jakimtikji ejapen.

## Chagkin najanmau

Pataim iniasta pegkegchaun kajamjachajeash.

Antsagmek iniasta aishijai kanagchamasha kanaju akug bakishkish achimaitsui najanku takatai aidaunak.

Nuwigtu ujakta, najanak pujus kuwishin achikai tusam, dutikamak weni tunagtin. Ashí jujú uminui shiig najanatasa.

'Jasam diistá kajamjamu pegkegchaunum ejetami, kajamjamuk ujajatui.'

kuwish achiamun kajamu

Najanak pujus kuwishin achiktin asa anmainai.

Aents nuwejai kanamu

Najanmaujin ebesatin asagkesh anmainai.

Ichimpash kuwashat najanmaun kajamu

Niina takataijin emegkaktin asagkesh anmainai.

Agaju: Antonio Bakuants

## Najanku pujusá dutikmainchau

<!-- image -->

- Chagkin nuwigtu ichimpash najanku dutikmainchaush pegkejak diyam.

- Augmau inagnakam, agagmaunum iniimau aimain ejeta dutikam papigmin agagta. 4
- a. Agagmau antukam, ¿Aents nuwejai kanamunash wagka tawa?
- b. ¿Utugchat atatkuish waji kajamji?
- c. ¿Uchi aidaush wají sujitaji?
- Papigmin bakichik tesakmau najanata dutikam, baki bakichik agagmaunmash waji betekchauwaita nunú agagta. 5

| Betekmamtin                                            | Betekchau                                                                                                                        |
|--------------------------------------------------------|----------------------------------------------------------------------------------------------------------------------------------|
| Ichimpash chagkinjai najanku kajamjamu aneaku amainai. | Ichimpash najankujik diinui wají atsumjattaji nunú betek ajutjamti tusa Tujash chagkin najanku aneaku anau kuwishin achikai tusa |

## Aneaku atá:

## Betekmamtin

Niime betekmamtin.

Jimag, kampatum akush betekmamtin aidau amainai wají, aents, kuntin, takamu, anentaimaushkam.

Agaju:

¿Junash wagka agajuita?

## Betekchau

Niime betekchau.

Niime, wajukeamujikita nunú betekchau. Amainai aents, kuntin, waji adaukeshkam.

## Kumpagmijai chichasta nunikam iniimau ijuntujam aiktá. 6

Jorge dekatatus wakejawai, tuu aidauwa kuwitanjumamainaita shiig najanatasaish. ¿Aminish tu augmatmauwa pegkejaita?

¿Agagmaush pegkejak diyam? ¿Wagkapa?

<!-- image -->

## Unuimagmau adeagmi. 7

Jujú ausam iniimau amina papigmin aikta:

- a. ¿Jujú takat umiamush utugchatkait atsa nuniashkush yupichukait? ¿Wagkapa?
- b.  ¿Tuu utugchat igkugkume? ¿Tujash wajuk epegkaume?

Senta nuwigtu tukup najanmaunum betek antsag betekchau agagta amina papigmin.

<!-- image -->

¿Agagmaunmash wagka apusamuita dakumkamush?

<!-- image -->

<!-- image -->

- Tikich aents aidau awantua najanmau dekaami. 1

## Ayacuchonmaya awantua najanmau

<!-- image -->

Ayacucho adaikamui awantua najanin aidau batsamin tusa. Awantua najanin aina duka Wari aents ainawai. Initik nagkamas najanin ainawai. Ayacuchonmaya awantua najanmauk shiig paantu wantinui, jakitish shiig iwainakmau.

Jujú jutika najanmaunak unuimawai ditá jeen, patají jintintui. Junak shiig kuwitamjumas, puyatjus, iwagmamag takawai.

Ayacuchonmaya aidauk awantua najanui , tsukaptain, wají chimpitain, puna dukutai, atamjutai, akachumtain antsag tikish aidaunashkam. Jujú awantua najanmaunak imá kuwashat takawai aishmag aidau, aniamu aig nuwa aidaushkam juunikag takainawai. Awantua najanmau ashimak, nuwigtu jempe, wampishuk, dapa dakumkamun adutug shiig umiawai.

Niji awantuatin aina nunak jakimtikamu ainawai dita ajakjin jukiag antsag takainawai apachnumiag jakimtiktain.

En: chrome-extension://efaidnbmnnnibpcajpcglclefindmkaj/https:// sitio.unnoba.edu.ar/wp-content/uploads/2020/05/clase-10-Taller-deBordados-del-Mundo.pdf

## Iniimau amina papigmin aiktá: 2

- a. ¿Ayacuchosh wajintu adaikamuita?
- b.  ¿Ayacuchonmayash yaa wegantu ainawa?
3. Papigmin tsentsajam umiktá, dutikam agkan aina nunú betek emata. Augmattsamu antukmag nunú diisam. 3

Akankamu 1

Akankamu 2

Akankamu 3

Akankamu 4

- Chichastá kumpagmijai nunikam iniimau amina papigmin aiktá. 4

Amesh pegkejak diyam tikich aents aidau awantua najanmau dekamush ¿Wagkapa? Augmattsata.

¿Tuu betekmamtinaita, jutí awantua najantaiji quechua nujaish?

<!-- image -->

¿Atumesh pegkejak diyajum jutinu kajimattsuk awantua najanmaush? ¿Wagkapa?

Awantua najanin aina duka Wari aents ainawai.

a

b

c

## Jegamat

<!-- image -->

<!-- image -->

## Dakumkamu diisam, agagmau ausam augmattsata

<!-- image -->

Iina muunji jega apusatnunak wekaegas diisa nugka pegkeg jegamka pujumainun, nain, yumi, jii kakajus takamainun mamikig, dekas juwi batsamsami tusa etegka batsamsauwai. Jegamkatatus etegkeawai numi pegkeg, shugku, kayayais, tuntuam, kampanak, chapi, shuwaat, pumpushak, kaap, jujú yupichu takamainun mamikia uyuma aneakas umintsauwai.

<!-- image -->

65

<!-- image -->

- Dakumkamu diistá, nunikam kumpagmijai chichastá: 1
- ¿Dakumkamu diyamash aentsush wajukenawa?
- ¿Shugku tsupiktasaish wají atsumaji?
- ¿Jegamunmash yaa aidau takainawa?

<!-- image -->

<!-- image -->

<!-- image -->

## Dakumkamu diisam, amina papigmin iniimau aiktá 2

- a. ¿Dakumkamu diyamash wajina takainawa?
- b.  ¿Pataa aidaush wajukeawa eke jegamtsukesh nuwigtu jegamak umikash?
- c. ¿Yaa aidau jegamainawa?
4. Iniimsam dekata shiig jegamkatasajish wajuktaita. Juka agagta
5. amina papigmin. 3

<!-- image -->

- Eke autsuk, dakumkamu diistá nuwigtushkam adaikamuji ausata dutikam papigmin agagta. 1

Augmau nagkamtsuk, dakumkamu nuwigtu agagmau adaikamuji diista. Nuadui papigmin iniimau aiktá.

## ¡Duka tsupija umiaji jegamkatasa!

<!-- image -->

- a. ¿Agagmaush wajinak etsegkati? ¿Wagkapa?
- b.  ¿Agagmau adaikamush dakumkamujaish betekmamtinkait?
- c. ¿Wají etsegmauk dekatamki?
- d.  ¿Jusha wagka agagmauwaita?
5. Iniimau pachisam kumpajum aidaujai chichasta. 2
- a. ¿Jegamau pachismesh wají dekame?
- b.  ¿Jegamau pachisa agagmaush ausakaitam?

## Jegamku atsumtai

<!-- image -->

Yaushkek chapi duke jegamjamu ajakui. Numi pegkeg aidau yajuaka takasmau; ikam wajina sujamua nunú nunu juki takasmauwai.

Nuadui ikam wegakjik tuke seganu, jatan sujusai tusa.

Wají atsumjattaji duka esattinish yumitinish pegkeg aidaun yajumainawai. Yamai aja ajamku ikam amukmau asamtai numi jega jegamtai, chapi aidaushkam atsawai.

Tuja yamai, calamina jegamau asa tutitjai seki nuwigtushkam akik ainawai.

¿Yamaish iinia jega jegamkata takuish wajuk jegamainaita?

Agaju: Delicia Linares Rojas

- Augmau inagnakam, agagmaunum iniimau aimain ejeta dutikam papigmin agagta. 4
- a. Agagmau ausamesh,, ¿Yaushkesh wajiyai jegamkamuita?
- b.  Tuja yamaish ¿Wagka jegamtai aidaush atsawa?
- c. ¿Jutí jee jegamkamush amesh pegkejak diyam?
- Papigmin tesakmau anajanata dutikam agkan awa nunú betek emata amina papigmin ¿Agaku akankamu aina dusha wajina pachis etsejua? 5

| Akankamu   | Tawai                                                                                                     | Wajina pachis tawa            |
|------------|-----------------------------------------------------------------------------------------------------------|-------------------------------|
| Akankamu 1 | Yaushkek chapi duke jegamjamu ajaku. Numi pegkeg aidau yajuaka takasmau; ikam tuna sujamua nunú yajumnau. | Jutí jegamtaiji ikam atsawai. |
| Akankamu 2 |                                                                                                           |                               |
| Akankamu 3 |                                                                                                           |                               |
| Akankamu 4 |                                                                                                           |                               |

¿Agagmaush tuna mamikis estsejua?

<!-- image -->

Agagmau ausaum duka etsejin, chichaman ijuk junimainai tau.

Tuna mamikis dekaskesh etsejua duka awai nagkamaunum nuniashkush awai inagnamunum.

Agaju: ¿Wagka jusha agagmauwaita?

<!-- image -->

- Kumpajum aidaujai chichastajum nuniakjum betek ijuntugjum aimkatajum. 6

¿Ikamia duka aidaush wajinma pegkejaita? augmattsata.

¿Duka kuwitamsa takashmash wajukmainaita?

<!-- image -->

¿Duka aidaush wajuk kuwitamainaita?

- Waji unuimajume nunu anentaimtusam diista. 7

Ausam aikta iniimau aidau amina papigmin:

- a. ¿Aminish yupichu nuniashkush utugchatak diisum jujú umiamush? ¿Wagkapa?
- b.  ¿Tuu utugchatash igkugkume? ¿Wajuk epegkaume?

Ame batsatkamugminish tuu utugchat awa tujash wajuk epegmainaita. Nunú agagta amina papigmin.

<!-- image -->

<!-- image -->

- Tikich aents jega jegamat pachisa agagmau ausami. 1

<!-- image -->

## Totora yajuaka jegamau Urosnumia

Urosnumia ajuntai nanaamin najanmauwa junak jutikainawai. Ajuntai nanaamin najannawai totora yajuaka. Totora tsapawai yuminum juka ayawai Lago Titicaca.

<!-- image -->

Ajuntai nanaamin najanatag takujik dekatkau totora kagkapé yajuaka.ijumja jigkaja emetja numi ajintua ukunui, dutikamu yamai totora tsupija ijumja yapajiaka emam dupaag minawai. Nuadui totora yapajiakmau batsatkamu asa shiig dupajam pegkeg wegawai.

- Dutika umiku asa, yamai nagkamainai jegamu. Dutikatag takuik, dekatkau yajumnawai totora. Ajuma nunui ananui jimag nantu.

Nunú dutikamu asamtai, minag umiku asa totora pataja emaku ninuka emam dupaag minawai, dutika ipagkamu asa pegkeg jegamnawai..

Uros aidauk batsatui Puno namak Titicaca tutainum.

<!-- image -->

## Jujú iniimau aiktá amina papigmin: 2

- a. ¿Ajuntai nanaamin tawa dusha wají yajuaka najannawa?
- b.  ¿Eke jegamtsukesh dekatkaush tuu dutikmainaita?
- c. ¿Kampatum akankamua dusha wajina pachis etsejua?
- a. ¿Jegamka inagnakuish utugnawa?
- b.  ¿Jujú agagmauwa jusha wagka agagmauwaita?
6. Kumpagmijai ijunjam chichastá, nunikam jujú iniimau aiktá amina papigmin. 3

¿Urosnumia aidau jegama dusha jutinujaish betekashit? Augmattsata.

¿Amesh tuu unuimajume ajuntai nanamin nuwigtu Urosnumia jegamau pachismesh?

<!-- image -->

¿Amesh tuu anentaime Urosnumia jegamaina nunú pachismesh?

## 'Uchita, tajimat pujustin papi waimatkatajum'

<!-- image -->

<!-- image -->

73

74

<!-- image -->

## CARTA DEMOCRÁTICA INTERAMERICANA

El  22  de  julio  de  2002,  los  representantes  de  las organizaciones  políticas,  religiosas,  del  Gobierno y  de  la  sociedad  civil  firmaron  el  compromiso de  trabajar,  todos,  para  conseguir  el  bienestar  y desarrollo del país. Este compromiso es el Acuerdo Nacional.

El Acuerdo persigue cuatro objetivos fundamentales. Para alcanzarlos, todos los peruanos de buena voluntad tenemos, desde el lugar que ocupemos o el rol que desempeñemos, el deber y la responsabilidad de decidir, ejecutar, vigilar  o  defender  los  compromisos  asumidos. Estos son tan importantes que serán respetados como políticas permanentes para el futuro.

Por esta razón, como niños, niñas, adolescentes o adultos, ya sea como estudiantes o trabajadores, debemos  promover  y  fortalecer  acciones  que garanticen el cumplimiento de esos cuatro objetivos que son los siguientes:

## 1. Democracia y Estado de Derecho

La justicia, la paz y el desarrollo que necesitamos los peruanos sólo se pueden dar si conseguimos una  verdadera  democracia.  El  compromiso  del Acuerdo  Nacional  es  garantizar  una  sociedad en  la  que  los  derechos  son  respetados  y  los ciudadanos viven seguros y expresan con libertad sus opiniones a partir del diálogo abierto y enriquecedor; decidiendo lo mejor para el país.

## 2. Equidad y Justicia Social

Para  poder  construir  nuestra  democracia,  es necesario  que  cada  una  de  las  personas  que conformamos esta sociedad, nos sintamos parte de  ella.  Con  este  fin,  el  Acuerdo  promoverá  el acceso a las oportunidades económicas, sociales, culturales y políticas. Todos los peruanos tenemos derecho a un empleo digno, a una educación de calidad, a una salud integral, a un lugar para vivir. Así, alcanzaremos el desarrollo pleno.

## 3. Competitividad del País

Para afianzar la economía, el Acuerdo se compromete  a  fomentar  el espíritu de competitividad en las empresas,  es decir, mejorar la calidad de los productos y servicios, asegurar  el  acceso  a  la  formalización  de  las pequeñas  empresas  y  sumar  esfuerzos  para fomentar la colocación de nuestros productos en los mercados internacionales.

## 4. Estado Eficiente, Transparente y Descentralizado

Es  de  vital  importancia  que  el  Estado  cumpla con  sus  obligaciones  de  manera  eficiente  y transparente  para  ponerse  al  servicio  de  todos los  peruanos.  El  Acuerdo  se  compromete  a modernizar la administración pública, desarrollar instrumentos que eliminen la corrupción o     el uso indebido del poder. Asimismo, descentralizar el poder y la economía para asegurar que el Estado sirva  a  todos  los  peruanos  sin  excepción.  Mediante el  Acuerdo  Nacional  nos  comprometemos  a desarrollar maneras de controlar el cumplimiento de  estas  políticas  de  Estado,  a  brindar  apoyo y  difundir  constantemente  sus  acciones  a  la sociedad en general.

<!-- image -->

<!-- image -->

## SÍMBOLOS DE LA PATRIA

Himno Nacional

Escudo Nacional

Bandera Nacional

<!-- image -->

## Declaración Universal de los Derechos Humanos

El 10 de diciembre de 1948, la Asamblea General de las Naciones Unidas aprobó y proclamó la Declaración Universal de Derechos Humanos, cuyos artículos figuran a continuación:

DISTRIBUIDO GRATUITAMENTE POR EL MINISTERIO DE EDUCACIÓN PROHIBIDA SU VENTA